The Project Gutenberg EBook of Le avventure di Pinocchio, by Carlo Collodi

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Le avventure di Pinocchio
       Storia di un burattino

Author: Carlo Collodi

Illustrator: Carlo Chiostri

Release Date: July 3, 2016 [EBook #52484]

Language: Italian

Character set encoding: UTF-8

*** START OF THIS PROJECT GUTENBERG EBOOK LE AVVENTURE DI PINOCCHIO ***




Produced by Barbara Magni (This file was produced from
images generously made available by The Internet Archive)






                               C. COLLODI


                                   Le
                               Avventure
                                   di
                               Pinocchio


                         Storia di un burattino


                               illustrata
                                   da
                             CARLO CHIOSTRI

                        Incisioni di A. BONGINI

                             Nuova edizione



                                FIRENZE
                     R. Bemporad & Figlio - Editori.




                          PROPRIETa' LETTERARIA
                   DEGLI EDITORI R. BEMPORAD & FIGLIO

       12 - 1902. - Tip. di V. Sieni, Corso de' Tintori, Firenze.




I.

Come ando' che Maestro Ciliegia, falegname trovo' un pezzo di legno che
piangeva e rideva come un bambino.


- C'era una volta....

- Un re! - diranno subito i miei piccoli lettori.

- No, ragazzi, avete sbagliato. C'era una volta un pezzo di legno.

Non era un legno di lusso, ma un semplice pezzo da catasta, di quelli
che d'inverno si mettono nelle stufe e nei caminetti per accendere il
fuoco e per riscaldare le stanze.

Non so come andasse, ma il fatto gli e' che un bel giorno questo pezzo
di legno capito' nella bottega di un vecchio falegname, il quale aveva
nome mastr'Antonio, se non che tutti lo chiamavano maestro Ciliegia,
per via della punta del suo naso, che era sempre lustra e paonazza,
come una ciliegia matura.

   [Illustrazione: .... senti' una vocina sottile sottile.]

Appena maestro Ciliegia ebbe visto quel pezzo di legno, si rallegro'
tutto; e dandosi una fregatina di mani per la contentezza, borbotto' a
mezza voce:

- Questo legno e' capitato a tempo; voglio servirmene per fare una gamba
di tavolino. -

Detto fatto, prese subito l'ascia arrotata per cominciare a levargli la
scorza e a digrossarlo; ma quando fu li' per lasciare andare la prima
asciata, rimase col braccio sospeso in aria, perche' senti' una vocina
sottile sottile, che disse raccomandandosi:

- Non mi picchiar tanto forte! -

Figuratevi come rimase quel buon vecchio di maestro Ciliegia!

Giro' gli occhi smarriti intorno alla stanza per vedere di dove mai
poteva essere uscita quella vocina, e non vide nessuno! Guardo' sotto il
banco, e nessuno: guardo' dentro un armadio che stava sempre chiuso, e
nessuno; guardo' nel corbello dei trucioli e della segatura, e nessuno;
apri' l'uscio di bottega per dare un'occhiata anche sulla strada, e
nessuno. O dunque?...

- Ho capito; - disse allora ridendo e grattandosi la parrucca -
si vede che quella vocina me la son figurata io. Rimettiamoci a
lavorare. -

E ripresa l'ascia in mano, tiro' giu' un solennissimo colpo sul pezzo di
legno.

- Ohi! tu m'hai fatto male! - grido' rammaricandosi la solita vocina.

Questa volta maestro Ciliegia resto' di stucco, cogli occhi fuori del
capo per la paura, colla bocca spalancata e colla lingua giu' ciondoloni
fino al mento, come un mascherone da fontana.

Appena riebbe l'uso della parola, comincio' a dire tremando e
balbettando dallo spavento:

- Ma di dove sara' uscita questa vocina che ha detto ohi?... Eppure qui
non c'e' anima viva. Che sia per caso questo pezzo di legno che abbia
imparato a piangere e a lamentarsi come un bambino? Io non lo posso
credere. Questo legno eccolo qui; e' un pezzo di legno da caminetto,
come tutti gli altri, e a buttarlo sul fuoco, c'e' da far bollire una
pentola di fagioli.... O dunque? Che ci sia nascosto dentro qualcuno?
Se c'e' nascosto qualcuno, tanto peggio per lui. Ora l'accomodo
io! -

E cosi' dicendo, agguanto' con tutt'e due le mani quel povero pezzo di
legno, e si pose a sbatacchiarlo senza carita' contro le pareti della
stanza.

Poi si messe in ascolto, per sentire se c'era qualche vocina che si
lamentasse. Aspetto' due minuti, e nulla; cinque minuti, e nulla; dieci
minuti, e nulla!

- Ho capito - disse allora sforzandosi di ridere e arruffandosi la
parrucca - si vede che quella vocina che ha detto _ohi_, me la son
figurata io! Rimettiamoci a lavorare. -

E perche' gli era entrato addosso una gran paura, si provo' a
canterellare per farsi un po' di coraggio.

Intanto, posata da una parte l'ascia, prese in mano la pialla, per
piallare e tirare a pulimento il pezzo di legno; ma nel mentre che lo
piallava in su e in giu', senti' la solita vocina che gli disse ridendo:

- Smetti! tu mi fai il pizzicorino sul corpo! -

Questa volta il povero maestro Ciliegia cadde giu' come fulminato.
Quando riapri' gli occhi, si trovo' seduto per terra.

Il suo viso pareva trasfigurito, e perfino la punta del naso, di
paonazza come era quasi sempre, gli era diventata turchina dalla gran
paura.




II.

Maestro Ciliegia regala il pezzo di legno al suo amico Geppetto, il
quale lo prende per fabbricarsi un burattino maraviglioso, che sappia
ballare, tirar di scherma e fare i salti mortali.


In quel punto fu bussato alla porta.

- Passate pure, - disse il falegname, senza aver la forza di rizzarsi
in piedi.

   [Illustrazione: Un vecchietto tutto arzillo, il quale aveva
   nome Geppetto.]

Allora entro' in bottega un vecchietto tutto arzillo, il quale aveva
nome Geppetto; ma i ragazzi del vicinato, quando lo volevano far
montare su tutte le furie, lo chiamavano col soprannome di Polendina,
a motivo della sua parrucca gialla, che somigliava moltissimo alla
polendina di granturco.

Geppetto era bizzosissimo. Guai a chiamarlo Polendina! Diventava subito
una bestia, e non c'era piu' verso di tenerlo.

- Buon giorno, mastr'Antonio, - disse Geppetto. - Che cosa fate costi'
per terra?

- Insegno l'abbaco alle formicole.

- Buon pro vi faccia.

- Chi vi ha portato da me, compar Geppetto?

- Le gambe. Sappiate, mastr'Antonio, che son venuto da voi, per
chiedervi un favore.

- Eccomi qui, pronto a servirvi, - replico' il falegname rizzandosi su
i ginocchi.

- Stamani m'e' piovuta nel cervello un'idea.

- Sentiamola.

- Ho pensato di fabbricarmi da me un bel burattino di legno: ma un
burattino maraviglioso, che sappia ballare, tirar di scherma e fare
i salti mortali. Con questo burattino voglio girare il mondo, per
buscarmi un tozzo di pane e un bicchier di vino: che ve ne pare?

- Bravo Polendina! - grido' la solita vocina, che non si capiva di dove
uscisse.

A sentirsi chiamar Polendina, compar Geppetto divento' rosso come
un peperone dalla bizza, e voltandosi verso il falegname, gli disse
imbestialito:

- Perche' mi offendete?

- Chi vi offende?

- Mi avete detto Polendina!

- Non sono stato io.

- Sta' un po' a vedere che saro' stato io! Io dico che siete stato voi.

- No!

- Si'!

- No!

- Si'! -

E riscaldandosi sempre piu', vennero dalle parole ai fatti,
e acciuffatisi fra di loro, si graffiarono, si morsero e si
sbertucciarono.

Finito il combattimento, mastr'Antonio si trovo' fra le mani la parrucca
gialla di Geppetto, e Geppetto si acco'rse di avere in bocca la parrucca
brizzolata del falegname.

- Rendimi la mia parrucca! - grido' mastr'Antonio.

- E tu rendimi la mia, e rifacciamo la pace. -

I due vecchietti, dopo aver ripreso ognuno di loro la propria parrucca,
si strinsero la mano e giurarono di rimanere buoni amici per tutta la
vita.

- Dunque, compar Geppetto, - disse il falegname in segno di pace fatta
- qual e' il piacere che volete da me?

- Vorrei un po' di legno per fabbricare il mio burattino; me lo
date? -

Mastr'Antonio, tutto contento, ando' subito a prendere sul banco quel
pezzo del legno che era stato cagione a lui di tante paure. Ma quando
fu li' per consegnarlo all'amico, il pezzo di legno dette uno scossone,
e sgusciandogli violentemente dalle mani, ando' a battere con forza
negli stinchi impresciuttiti del povero Geppetto.

- Ah! gli e' con questo bel garbo, mastr'Antonio, che voi regalate la
vostra roba? M'avete quasi azzoppito!...

- Vi giuro che non sono stato io!

- Allora saro' stato io!...

- La colpa e' tutta di questo legno....

- Lo so che e' del legno: ma siete voi che me l'avete tirato nelle gambe!

- Io non ve l'ho tirato!

- Bugiardo!

- Geppetto, non mi offendete: se no vi chiamo Polendina!...

- Asino!

- Polendina!

- Somaro!

- Polendina!

- Brutto scimmiotto!

- Polendina! -

A sentirsi chiamar Polendina per la terza volta, Geppetto perse il lume
degli occhi, si avvento' sul falegname e li' se ne dettero un sacco e una
sporta.

A battaglia finita, mastr'Antonio si trovo' due graffi di piu' sul naso,
e quell'altro due bottoni di meno al giubbetto. Pareggiati in questo
modo i loro conti, si strinsero la mano e giurarono di rimanere buoni
amici per tutta la vita.

Intanto Geppetto prese con se' il suo bravo pezzo di legno, e
ringraziato mastr'Antonio, se ne torno' zoppicando a casa.




III.

Geppetto, tornato a casa, comincia subito a fabbricarsi il burattino e
gli mette il nome di Pinocchio. Prime monellerie del burattino.


La casa di Geppetto era una stanzina terrena, che pigliava luce da un
sottoscala. La mobilia non poteva esser piu' semplice: una seggiola
cattiva, un letto poco buono e un tavolino tutto rovinato. Nella
parete di fondo si vedeva un caminetto col fuoco acceso; ma il fuoco
era dipinto, e accanto al fuoco c'era dipinta una pentola che bolliva
allegramente e mandava fuori una nuvola di fumo, che pareva fumo
davvero.

Appena entrato in casa, Geppetto prese subito gli arnesi e si pose a
intagliare e a fabbricare il suo burattino.

- Che nome gli mettero'? - disse fra se' e se'. - Lo voglio chiamar
Pinocchio. Questo nome gli portera' fortuna. Ho conosciuto una famiglia
intera di Pinocchi: Pinocchio il padre, Pinocchia la madre e Pinocchi
i ragazzi, e tutti se la passavano bene. Il piu' ricco di loro chiedeva
l'elemosina.

Quando ebbe trovato il nome al suo burattino, allora comincio' a
lavorare a buono, e gli fece subito i capelli, poi la fronte, poi gli
occhi.

Fatti gli occhi, figuratevi la sua maraviglia quando si acco'rse che gli
occhi si movevano e che lo guardavano fisso fisso.

   [Illustrazione: Piu' lo ritagliava e lo scorciva, e piu' quel
   naso impertinente diventava lungo.]

Geppetto vedendosi guardare da quei due occhi di legno, se n'ebbe quasi
per male, e disse con accento risentito:

- Occhiacci di legno, perche' mi guardate? -

Nessuno rispose.

Allora, dopo gli occhi gli fece il naso; ma il naso, appena fatto,
comincio' a crescere: e cresci, cresci, cresci, divento' in pochi minuti
un nasone che non finiva mai.

Il povero Geppetto si affaticava a ritagliarlo; ma piu' lo ritagliava e
lo scorciva, e piu' quel naso impertinente diventava lungo.

Dopo il naso gli fece la bocca.

La bocca non era ancora finita di fare, che comincio' subito a ridere e
a canzonarlo.

- Smetti di ridere! - disse Geppetto impermalito; ma fu come dire al
muro.

- Smetti di ridere, ti ripeto! - urlo' con voce minacciosa.

Allora la bocca smesse di ridere, ma caccio' fuori tutta la lingua.

Geppetto, per non guastare i fatti suoi, finse di non avvedersene, e
continuo' a lavorare. Dopo la bocca gli fece il mento, poi il collo, poi
le spalle, lo stomaco, le braccia e le mani.

Appena finite le mani, Geppetto senti' portarsi via la parrucca dal
capo. Si volto' in su, e che cosa vide? Vide la sua parrucca gialla in
mano del burattino.

- Pinocchio!... rendimi subito la mia parrucca! -

E Pinocchio, invece di rendergli la parrucca, se la messe in capo per
se', rimanendovi sotto mezzo affogato.

A quel garbo insolente e derisorio, Geppetto si fece tristo e
melanconico, come non era stato mai in vita sua: e voltandosi verso
Pinocchio, gli disse:

- Birba d'un figliuolo! Non sei ancora finito di fare, e gia' cominci a
mancar di rispetto a tuo padre! Male, ragazzo mio, male! -

   [Illustrazione: E Pinocchio, invece di rendergli la parrucca,
   se la messe in capo per se'....]

E si rasciugo' una lacrima.

Restavano sempre da fare le gambe e i piedi.

Quando Geppetto ebbe finito di fargli i piedi, senti' arrivarsi un
calcio sulla punta del naso.

- Me lo merito - disse allora fra se'. - Dovevo pensarci prima! Ormai e'
tardi! -

Poi prese il burattino sotto le braccia e lo poso' in terra, sul
pavimento della stanza, per farlo camminare.

Pinocchio aveva le gambe aggranchite e non sapeva muoversi, e Geppetto
lo conduceva per la mano per insegnargli a mettere un passo dietro
l'altro.

   [Illustrazione: - Piglialo! piglialo! - urlava Geppetto.]

Quando le gambe gli si furono sgranchite, Pinocchio comincio' a
camminare da se' e a correre per la stanza; finche', infilata la porta di
casa, salto' nella strada e si de'tte a scappare.

E il povero Geppetto a corrergli dietro senza poterlo raggiungere,
perche' quel birichino di Pinocchio andava a salti come una lepre, e
battendo i suoi piedi di legno sul lastrico della strada, faceva un
fracasso come venti paia di zoccoli da contadini.

- Piglialo! piglialo! - urlava Geppetto; ma la gente che era per la
via, vedendo questo burattino di legno, che correva come un barbero,
si fermava incantata a guardarlo, e rideva, rideva e rideva, da non
poterselo figurare.

Alla fine, e per buona fortuna, capito' un carabiniere il quale,
sentendo tutto quello schiamazzo, e credendo si trattasse di un puledro
che avesse levata la mano al padrone, si pianto' coraggiosamente a gambe
larghe in mezzo alla strada, con l'animo risoluto di fermarlo e di
impedire il caso di maggiori disgrazie.

Ma Pinocchio, quando si avvide da lontano del carabiniere, che
barricava tutta la strada, s'ingegno' di passargli, per sorpresa,
framezzo alle gambe, e invece fece fiasco.

Il carabiniere, senza punto smuoversi lo acciuffo' pulitamente per il
naso (era un nasone spropositato, che pareva fatto apposta per essere
acchiappato dai carabinieri) e lo riconsegno' nelle proprie mani di
Geppetto; il quale, a titolo di correzione, voleva dargli subito
una buona tiratina d'orecchi. Ma figuratevi come rimase, quando nel
cercargli gli orecchi non gli riusci' di poterli trovare: e sapete
perche'? perche', nella furia di scolpirlo, si era dimenticato di
farglieli.

   [Illustrazione: Lo acciuffo' pulitamente per il naso....]

Allora lo prese per la collottola, e, mentre lo riconduceva indietro,
gli disse tentennando minacciosamente il capo:

- Andiamo subito a casa. Quando saremo a casa, non dubitare che faremo
i nostri conti! -

Pinocchio, a questa antifona, si butto' per terra, e non volle piu'
camminare. Intanto i curiosi e i bighelloni principiavano a fermarsi li'
dintorno e a far capannello.

Chi ne diceva una, chi un'altra.

- Povero burattino! - dicevano alcuni - ha ragione a non voler
tornare a casa! Chi lo sa come lo picchierebbe quell'omaccio di
Geppetto!... -

E gli altri soggiungevano malignamente:

- Quel Geppetto pare un galantuomo! ma e' un vero tiranno, coi ragazzi!
Se gli lasciano quel povero burattino fra le mani, e' capacissimo di
farlo a pezzi! -

Insomma, tanto dissero e tanto fecero, che il carabiniere rimesse in
liberta' Pinocchio, e condusse in prigione quel pover'uomo di Geppetto.
Il quale non avendo parole li' per li' per difendersi, piangeva come un
vitellino, e nell'avviarsi verso il carcere, balbettava singhiozzando:

- Sciagurato figliuolo! E pensare che ho penato tanto a farlo
un burattino per bene! Ma mi sta il dovere! Dovevo pensarci
prima!... -

Quello che accadde dopo, e' una storia cosi' strana, da non potersi quasi
credere, e ve la raccontero' in quest'altri capitoli.




IV.

La storia di Pinocchio col Grillo-parlante, dove si vede come i ragazzi
cattivi hanno a noja di sentirsi correggere da chi ne sa piu' di loro.


Vi diro' dunque, ragazzi, che mentre il povero Geppetto era condotto
senza sua colpa in prigione, quel monello di Pinocchio, rimasto libero
dalle grinfie del carabiniere, se la dava a gambe giu' attraverso ai
campi, per far piu' presto a tornarsene a casa; e nella gran furia del
correre saltava greppi altissimi, siepi di pruni e fossi pieni d'acqua,
tale e quale come avrebbe potuto fare un capretto o un leprottino
inseguito dai cacciatori.

Giunto dinanzi a casa, trovo' l'uscio di strada socchiuso. Lo spinse,
entro' dentro, e appena ebbe messo tanto di paletto, si getto' a sedere
per terra, lasciando andare un gran sospirone di contentezza.

Ma quella contentezza duro' poco, perche' senti' nella stanza qualcuno che
fece:

- Cri'-cri'-cri'!

- Chi e' che mi chiama? - disse Pinocchio tutto impaurito.

- Sono io! -

Pinocchio si volto', e vide un grosso grillo che saliva lentamente su su
per il muro.

- Dimmi, Grillo, e tu chi sei?

- Io sono il Grillo-parlante, e abito in questa stanza da piu' di
cent'anni.

- Oggi pero' questa stanza e' mia, - disse il burattino - e se vuoi farmi
un vero piacere, vattene subito, senza nemmeno voltarti indietro.

- Io non me ne andero' di qui, - rispose il Grillo - se prima non ti
avro' detto una gran verita'.

- Dimmela, e spicciati.

- Guai a quei ragazzi che si ribellano ai loro genitori, e che
abbandonano capricciosamente la casa paterna. Non avranno mai bene in
questo mondo; e prima o poi dovranno pentirsene amaramente.

- Canta pure, Grillo mio, come ti pare e piace: ma io so che domani,
all'alba, voglio andarmene di qui, perche' se rimango qui, avverra' a me
quel che avviene a tutti gli altri ragazzi, vale a dire mi manderanno
a scuola, e per amore o per forza mi tocchera' a studiare; e io, a
dirtela in confidenza, di studiare non ho punta voglia e mi diverto piu'
a correre dietro alle farfalle e a salire su per gli alberi a prendere
gli uccellini di nido.

- Povero grullerello!... Ma non sai che, facendo cosi', diventerai da
grande un bellissimo somaro, e che tutti si piglieranno gioco di te?

- Chetati, grillaccio del mal'augurio! - grido' Pinocchio.

Ma il grillo, che era paziente e filosofo, invece di aversi a male di
questa impertinenza, continuo' con lo stesso tono di voce:

- E se non ti garba di andare a scuola, perche' non impari almeno un
mestiere tanto da guadagnarti onestamente un pezzo di pane?

- Vuoi che te lo dica? - replico' Pinocchio, che cominciava a perdere
la pazienza. - Fra i mestieri del mondo non ce n'e' che uno solo, che
veramente mi vada a genio.

- E questo mestiere sarebbe?

- Quello di mangiare, bere, dormire, divertirmi, e fare dalla mattina
alla sera la vita del vagabondo.

- Per tua regola - disse il Grillo-parlante con la sua solita calma -
tutti quelli che fanno codesto mestiere, finiscono quasi sempre allo
spedale o in prigione.

- Bada, grillaccio del mal'augurio!... se mi monta la bizza, guai a
te! -

- Povero Pinocchio: mi fai proprio compassione!...

- Perche' ti faccio compassione?

- Perche' sei un burattino e, quel che e' peggio, perche' hai la testa di
legno. -

   [Illustrazione: Preso di sul banco un martello di legno, lo
   scaglio' contro il Grillo-parlante.]

A queste ultime parole, Pinocchio salto' su tutt'infuriato, e preso di
sul banco un martello di legno, lo scaglio' contro il Grillo-parlante.

Forse non credeva nemmeno di colpirlo; ma disgraziatamente lo colse per
l'appunto nel capo, tanto che il povero Grillo ebbe appena il fiato
di fare _cri'-cri'-cri'_, e poi rimase li' stecchito e appiccicato alla
parete.




V.

Pinocchio ha fame e cerca un uovo per farsi una frittata; ma sul piu'
bello, la frittata gli vola via dalla finestra.


Intanto comincio' a farsi notte, e Pinocchio, ricordandosi che non
aveva mangiato nulla, senti' un'uggiolina allo stomaco, che somigliava
moltissimo all'appetito.

Ma l'appetito dei ragazzi cammina presto, e difatti, dopo pochi
minuti l'appetito divento' fame, e la fame, dal vedere al non vedere si
converti' in una fame da lupi, in una fame da tagliarsi col coltello.

Il povero Pinocchio corse subito al focolare dove c'era una pentola che
bolliva, e fece l'atto di scoperchiarla, per vedere che cosa ci fosse
dentro: ma la pentola era dipinta sul muro. Immaginatevi come resto'. Il
suo naso, che era gia' lungo, gli divento' piu' lungo almeno quattro dita.

Allora si de'tte a correre per la stanza e a frugare per tutte le
cassette e per tutti i ripostigli in cerca di un po' di pane, magari un
po' di pan secco, un crosterello, un osso avanzato al cane, un po' di
polenta muffita, una lisca di pesce, un nocciolo di ciliegia, insomma
qualche cosa da masticare: ma non trovo' nulla, il gran nulla, proprio
nulla.

E intanto la fame cresceva, e cresceva sempre: e il povero Pinocchio
non aveva altro sollievo che quello di sbadigliare e faceva degli
sbadigli cosi' lunghi, che qualche volta la bocca gli arrivava fino agli
orecchi. E dopo avere sbadigliato, sputava, e sentiva che lo stomaco
gli andava via.

Allora piangendo e disperandosi, diceva:

- Il Grillo-parlante aveva ragione. Ho fatto male a rivoltarmi al
mio babbo e a fuggire di casa.... Se il mio babbo fosse qui ora non
mi troverei a morire di sbadigli! Oh! che brutta malattia che e' la
fame! -

Quand'ecco che gli parve di vedere nel monte della spazzatura qualche
cosa di tondo e di bianco, che somigliava tutto ad un uovo di gallina.
Spiccare un salto e gettarvisi sopra, fu un punto solo. Era un uovo
davvero.

La gioia del burattino e' impossibile descriverla: bisogna sapersela
figurare. Credendo quasi che fosse un sogno, si rigirava quest'uovo fra
le mani, e lo toccava e lo baciava e baciandolo diceva:

- E ora come dovro' cuocerlo? Ne faro' una frittata?... No, e' meglio
cuocerlo nel piatto!... o non sarebbe piu' saporito se lo friggessi in
padella? O se invece lo cuocessi a uso uovo a bere? No, la piu' lesta
di tutte e' di cuocerlo nel piatto o nel tegamino: ho troppa voglia di
mangiarmelo! -

Detto fatto, pose un tegamino sopra un caldano pieno di brace accesa:
messe nel tegamino, invece d'olio o di burro, un po' d'acqua: e quando
l'acqua principio' a fumare, _tac!_... spezzo' il guscio dell'uovo, e
fece l'atto di scodellarvelo dentro.

Ma invece della chiara e del torlo scappo' fuori un pulcino tutto
allegro e complimentoso, il quale facendo una bella riverenza disse:

- Mille grazie, signor Pinocchio, d'avermi risparmiata la fatica di
rompere il guscio! Arrivedella, stia bene e tanti saluti a casa! -

Cio' detto, distese le ali, e, infilata la finestra che era aperta, se
ne volo' via a perdita d'occhio.

Il povero burattino rimase li', come incantato, cogli occhi fissi, colla
bocca aperta e coi gusci dell'uovo in mano. Riavutosi, peraltro, dal
primo sbigottimento, comincio' a piangere, a strillare, a battere i
piedi in terra per la disperazione, e piangendo diceva:

- Eppure il Grillo-parlante aveva ragione! Se non fossi scappato di
casa e se il mio babbo fosse qui, ora non mi troverei a morire di fame.
Eh! che brutta malattia che e' la fame!... -

E perche' il corpo gli seguitava a brontolare piu' che mai, e non
sapeva come fare a chetarlo, penso' di uscir di casa e di dare una
scappata al paesello vicino, nella speranza di trovare qualche persona
caritatevole, che gli facesse l'elemosina di un po' di pane.




VI.

Pinocchio si addormenta coi piedi sul caldano, e la mattina dopo si
sveglia coi piedi tutti bruciati.


Per l'appunto era una nottataccia d'inferno. Tonava forte forte,
lampeggiava come se il cielo pigliasse fuoco, e un ventaccio freddo e
strapazzone, fischiando rabbiosamente e sollevando un immenso nuvolo di
polvere, faceva stridere e cigolare tutti gli alberi della campagna.

Pinocchio aveva una gran paura dei tuoni e dei lampi: se non che la
fame era piu' forte della paura: motivo per cui accosto' l'uscio di casa,
e presa la carriera, in un centinaio di salti arrivo' fino al paese,
colla lingua fuori e col fiato grosso, come un can da caccia.

Ma trovo' tutto buio e tutto deserto. Le botteghe erano chiuse; le porte
di casa chiuse, le finestre chiuse, e nella strada nemmeno un cane.
Pareva il paese dei morti.

Allora Pinocchio, preso dalla disperazione e dalla fame, si attacco' al
campanello d'una casa, e comincio' a sonare a distesa, dicendo dentro di
se':

- Qualcuno si affaccera'. -

Difatti si affaccio' un vecchio, col berretto da notte in capo, il quale
grido' tutto stizzito:

- Che cosa volete a quest'ora?

   [Illustrazione: Torno' a casa bagnato come un pulcino....]

- Che mi fareste il piacere di darmi un po' di pane?

- Aspettatemi costi' che torno subito, - rispose il vecchino, credendo
di aver da fare con qualcuno di quei ragazzacci rompicolli che si
divertono di notte a sonare i campanelli delle case, per molestare la
gente per bene, che se la dorme tranquillamente.

Dopo mezzo minuto la finestra si riapri', e la voce del solito vecchino
grido' a Pinocchio:

- Fa'tti sotto e para il cappello. -

Pinocchio che non aveva ancora un cappello, si avvicino' e senti'
pioversi addosso un'enorme catinellata d'acqua che lo annaffio' tutto,
dalla testa ai piedi, come se fosse un vaso di giranio appassito.

Torno' a casa bagnato come un pulcino e rifinito dalla stanchezza e
dalla fame: e perche' non aveva piu' forza di reggersi ritto, si pose a
sedere, appoggiando i piedi fradici e impillaccherati sopra un caldano
pieno di brace accesa.

E li' si addormento'; e nel dormire i piedi che erano di legno gli
presero fuoco, e adagio adagio gli si carbonizzarono e diventarono
cenere.

E Pinocchio seguitava a dormire e a russare, come se i suoi piedi
fossero quelli d'un altro. Finalmente sul far del giorno si sveglio',
perche' qualcuno aveva bussato alla porta.

- Chi e'? - domando' sbadigliando e stropicciandosi gli occhi.

- Sono io! - rispose una voce.

Quella voce era la voce di Geppetto.




VII.

Geppetto torna a casa, e da' al burattino la colazione che il pover'uomo
aveva portata per se'.


Il povero Pinocchio, che aveva sempre gli occhi fra il sonno, non
s'era ancora avvisto dei piedi che gli si erano tutti bruciati: per
cui appena senti' la voce di suo padre, schizzo' giu' dallo sgabello per
correre a tirare il paletto; ma invece, dopo due o tre traballoni,
cadde di picchio tutto lungo disteso sul pavimento.

E nel battere in terra fece lo stesso rumore, che avrebbe fatto un
sacco di mestoli, cascato da un quinto piano.

- Aprimi! - intanto gridava Geppetto dalla strada.

- Babbo mio, non posso.... - rispondeva il burattino piangendo e
ruzzolandosi per terra.

- Perche' non puoi?

- Perche' mi hanno mangiato i piedi.

- E chi te li ha mangiati?

- Il gatto - disse Pinocchio, vedendo il gatto che colle zampine
davanti si divertiva a far ballare alcuni trucioli di legno.

- Aprimi, ti dico! - ripete' Geppetto - se no, quando vengo in casa, il
gatto te lo do io!

- Non posso star ritto, credetelo. Oh! povero me! povero me, che mi
tocchera' a camminare coi ginocchi per tutta la vita. -

   [Illustrazione: Entro' in casa dalla finestra.]

Geppetto, credendo che tutti questi piagnistei fossero un'altra
monelleria del burattino, penso' bene di farla finita; e arrampicatosi
su per il muro, entro' in casa dalla finestra.

Da principio voleva dire e voleva fare; ma poi, quando vide il suo
Pinocchio sdraiato in terra e rimasto senza piedi davvero, allora senti'
intenerirsi; e presolo subito in collo si dette a baciarlo e a fargli
mille carezze e mille moine, e, coi lucciconi che gli cascavano giu' per
le gote, gli disse singhiozzando:

- Pinocchiuccio mio! Com'e' che ti sei bruciato i piedi?

- Non lo so, babbo, ma credetelo che e' stata una nottata d'inferno,
e me ne ricordero' fin che campo. Tonava, balenava e io avevo una
gran fame, e allora il Grillo-parlante mi disse: <<Ti sta bene: sei
stato cattivo e te lo meriti>> e io gli dissi: <<Bada, Grillo!...>> e
lui mi disse: <<Tu sei un burattino e hai la testa di legno>> e io
gli tirai un manico di martello, e lui mori', ma la colpa fu sua,
perche' io non volevo ammazzarlo, prova ne sia, che messi un tegamino
sulla brace accesa del caldano, ma il pulcino scappo' fuori e disse:
<<Arrivedella,... e tanti saluti a casa.>> E la fame cresceva sempre,
motivo per cui quel vecchino col berretto da notte, affacciandosi alla
finestra mi disse: <<Fatti sotto e para il cappello>> e io con quella
catinellata d'acqua sul capo, perche' il chiedere un po' di pane non e'
vergogna, non e' vero? me ne tornai subito a casa, e perche' avevo sempre
una gran fame, messi i piedi sul caldano per rasciugarmi, e voi siete
tornato, e me li sono trovati bruciati, e intanto la fame l'ho sempre
e i piedi non li ho piu'! ih!... ih!... ih!... ih!... -

E il povero Pinocchio comincio' a piangere e a berciare cosi' forte, che
lo sentivano da cinque chilometri lontano.

Geppetto, che di tutto quel discorso arruffato aveva capito una cosa
sola, cioe' che il burattino sentiva morirsi dalla gran fame, tiro' fuori
di tasca tre pere, e porgendogliele, disse:

- Queste tre pere erano la mia colazione: ma io te le do volentieri.
Mangiale, e buon pro ti faccia.

- Se volete che le mangi, fatemi il piacere di sbucciarle.

- Sbucciarle? - replico' Geppetto meravigliato. - Non avrei mai creduto,
ragazzo mio, che tu fossi cosi' boccuccia e cosi' schizzinoso di palato.
Male! In questo mondo, fin da bambini, bisogna avvezzarsi abboccati e a
saper mangiar di tutto, perche' non si sa mai quel che ci puo' capitare.
I casi son tanti!...

- Voi direte bene, - soggiunse Pinocchio - ma io non mangero' mai una
frutta, che non sia sbucciata. Le bucce non le posso soffrire. -

E quel buon uomo di Geppetto, cavato fuori un coltellino, e armatosi
di santa pazienza, sbuccio' le tre pere, e pose tutte le bucce sopra un
angolo della tavola.

Quando Pinocchio in due bocconi ebbe mangiata la prima pera, fece
l'atto di buttar via il torsolo; ma Geppetto gli trattenne il braccio
dicendogli:

- Non lo buttar via: tutto in questo mondo puo' far comodo.

- Ma io il torsolo non lo mangio davvero!... - grido' il burattino
rivoltandosi come una vipera.

- Chi lo sa! I casi son tanti!... - ripete' Geppetto, senza riscaldarsi.

Fatto sta che i tre torsoli, invece di essere gettati fuori dalla
finestra, vennero posati sull'angolo della tavola in compagnia delle
bucce.

Mangiate, o, per dir meglio, divorate le tre pere, Pinocchio fece un
lunghissimo sbadiglio e disse piagnucolando:

- Ho dell'altra fame!

- Ma io, ragazzo mio, non ho piu' nulla da darti.

- Proprio nulla, nulla?

- Ci avrei soltanto queste bucce e questi torsoli di pera.

- Pazienza! - disse Pinocchio - se non c'e' altro, mangero' una
buccia. -

E comincio' a masticare. Da principio storse un po' la bocca: ma poi una
dietro l'altra, spolvero' in un soffio tutte le bucce; e dopo le bucce
anche i torsoli, e quand'ebbe finito di mangiare ogni cosa, si batte'
tutto contento le mani sul corpo, e disse gongolando:

- Ora si', che sto bene!

- Vedi, dunque, - osservo' Geppetto - che avevo ragione io, quando
ti dicevo che non bisogna avvezzarsi ne' troppo sofistici ne' troppo
delicati di palato. Caro mio, non si sa mai quel che ci puo' capitare in
questo mondo. I casi son tanti!... -




VIII.

Geppetto rifa' i piedi a Pinocchio, e vende la propria casacca per
comprargli l'Abbecedario.


Il burattino, appena che si fu levata la fame, comincio' subito a
bofonchiare e a piangere, perche' voleva un paio di piedi nuovi.

   [Illustrazione: Lo lascio' piangere e disperarsi per una mezza
   giornata.]

Ma Geppetto, per punirlo della monelleria fatta, lo lascio' piangere e
disperarsi per una mezza giornata; poi gli disse:

- E perche' dovrei rifarti i piedi? Forse per vederti scappar di nuovo
da casa tua?

- Vi prometto - disse il burattino singhiozzando - che da oggi in poi
saro' buono....

- Tutti i ragazzi - replico' Geppetto - quando vogliono ottenere
qualcosa, dicono cosi'.

- Vi prometto che andero' a scuola, studiero' e mi faro' onore....

- Tutti i ragazzi, quando vogliono ottenere qualcosa, ripetono la
medesima storia.

- Ma io non sono come gli altri ragazzi! Io sono piu' buono di tutti, e
dico sempre la verita'. Vi prometto, babbo, che imparero' un'arte, e che
saro' la consolazione e il bastone della vostra vecchiaia. -

Geppetto che, sebbene facesse il viso di tiranno, aveva gli occhi pieni
di pianto e il cuore grosso dalla passione nel vedere il suo povero
Pinocchio in quello stato compassionevole, non rispose altre parole:
ma, presi in mano gli arnesi del mestiere e due pezzetti di legno
stagionato, si pose a lavorare di grandissimo impegno.

E in meno d'un'ora, i piedi erano bell'e fatti: due piedini svelti,
asciutti e nervosi, come se fossero modellati da un artista di genio.

Allora Geppetto disse al burattino:

- Chiudi gli occhi e dormi! -

E Pinocchio chiuse gli occhi e fece finta di dormire. E nel tempo
che si fingeva addormentato, Geppetto con un po' di colla sciolta
in un guscio d'uovo gli appiccico' i due piedi al loro posto, e
glieli appiccico' cosi' bene, che non si vedeva nemmeno il segno
dell'attaccatura.

   [Illustrazione: Principio' a fare mille sgambetti.]

Appena il burattino si acco'rse di avere i piedi, salto' giu' dalla
tavola dove stava disteso, e principio' a fare mille sgambetti e mille
capriole, come se fosse ammattito dalla gran contentezza.

- Per ricompensarvi di quanto avete fatto per me - disse Pinocchio al
suo babbo - voglio subito andare a scuola.

- Bravo ragazzo.

- Ma per andare a scuola ho bisogno d'un po' di vestito. -

   [Illustrazione: Gli fece.... un berrettino di midolla di
   pane.]

Geppetto, che era povero e non aveva in tasca nemmeno un centesimo,
gli fece allora un vestituccio di carta fiorita, un paio di scarpe di
scorza d'albero e un berrettino di midolla di pane.

Pinocchio corse subito a specchiarsi in una catinella piena d'acqua e
rimase cosi' contento di se', che disse pavoneggiandosi:

- Paio proprio un signore!

- Davvero; - replico' Geppetto - perche', tienlo a mente, non e' il
vestito bello che fa il signore, ma e' piuttosto il vestito pulito.

- A proposito, - soggiunse il burattino - per andare alla scuola mi
manca sempre qualcosa: anzi mi manca il piu' e il meglio.

- Cioe'?

- Mi manca l'Abbecedario.

- Hai ragione: ma come si fa per averlo?

- e' facilissimo: si va da un libraio e si compra.

- E i quattrini?

- Io non ce l'ho.

- Nemmen io - soggiunse il buon vecchio, facendosi tristo.

E Pinocchio sebbene fosse un ragazzo allegrissimo, si fece tristo anche
lui: perche' la miseria, quando e' miseria davvero, la intendono tutti:
anche i ragazzi.

- Pazienza! - grido' Geppetto tutt'a un tratto rizzandosi in piedi; e
infilatasi la vecchia casacca, di frustagno, tutta toppe e rimendi,
usci' correndo di casa.

Dopo poco torno': e quando torno', aveva in mano l'Abbecedario per il
figliuolo, ma la casacca non l'aveva piu'. Il pover'uomo era in maniche
di camicia, e fuori nevicava.

- E la casacca, babbo?

- L'ho venduta.

- Perche' l'avete venduta?

- Perche' mi faceva caldo. -

Pinocchio capi' questa risposta a volo, e non potendo frenare l'impeto
del suo buon cuore, salto' al collo di Geppetto e comincio' a baciarlo
per tutto il viso.




IX.

Pinocchio vende l'Abbecedario per andare a vedere il teatro dei
burattini.


Smesso che fu di nevicare, Pinocchio, col suo bravo Abbecedario nuovo
sotto il braccio, prese la strada che menava alla scuola: e strada
facendo, fantasticava nel suo cervellino mille ragionamenti e mille
castelli in aria, uno piu' bello dell'altro.

E discorrendo da se' solo, diceva:

- Oggi, alla scuola, voglio subito imparare a leggere: domani poi
imparero' a scrivere, e domani l'altro imparero' a fare i numeri. Poi,
colla mia abilita', guadagnero' molti quattrini e coi primi quattrini che
mi verranno in tasca, voglio subito fare al mio babbo una bella casacca
di panno. Ma che dico di panno? Gliela voglio fare tutta d'argento
e d'oro, e coi bottoni di brillanti. E quel pover'uomo se la merita
davvero; perche' insomma, per comprarmi i libri e per farmi istruire,
e' rimasto in maniche di camicia.... a questi freddi! Non ci sono che i
babbi che sieno capaci di certi sacrifizi!... -

Mentre tutto commosso diceva cosi', gli parve di sentire in lontananza
una musica di pifferi e di colpi di grancassa: pi'-pi'-pi', pi'-pi'-pi', zum,
zum, zum, zum.

Si fermo' e stette in ascolto. Quei suoni venivano di fondo a una
lunghissima strada traversa, che conduceva a un piccolo paesetto,
fabbricato sulla spiaggia del mare.

- Che cosa sia questa musica? Peccato che io debba andare a scuola, se
no.... -

E rimase li' perplesso. A ogni modo, bisognava prendere una risoluzione;
o a scuola, o a sentire i pifferi.

- Oggi andero' a sentire i pifferi, e domani a scuola. Per andare a
scuola c'e' sempre tempo - disse finalmente quel monello, facendo una
spallucciata.

Detto fatto, infilo' giu' per la strada traversa e comincio' a correre a
gambe. Piu' correva e piu' sentiva distinto il suono dei pifferi e dei
tonfi della grancassa: pi'-pi'-pi', pi'-pi'-pi', pi'-pi'-pi', zum, zum, zum,
zum.

Quand'ecco che si trovo' in mezzo a una piazza tutta piena di gente,
la quale si affollava intorno a un gran baraccone di legno e di tela
dipinta di mille colori.

- Che cos'e' quel baraccone? - domando' Pinocchio, voltandosi a un
ragazzetto che era li' del paese.

- Leggi il cartello, che c'e' scritto, e lo saprai.

- Lo leggerei volentieri, ma per l'appunto oggi non so leggere.

- Bravo bue! Allora te lo leggero' io. Sappi dunque che in quel
cartello a lettere rosse come il fuoco, c'e' scritto: GRAN TEATRO DEI
BURATTINI....

- e' molto che e' incominciata la commedia?

- Comincia ora.

- E quanto si spende per entrare?

- Quattro soldi. -

Pinocchio che aveva addosso la febbre della curiosita', perse ogni
ritegno e disse, senza vergognarsi, al ragazzetto col quale parlava:

- Mi daresti quattro soldi fino a domani?

- Te li darei volentieri, - gli rispose l'altro canzonandolo - ma oggi
per l'appunto non te li posso dare.

- Per quattro soldi ti vendo la mia giacchetta - gli disse allora il
burattino.

- Che vuoi che mi faccia di una giacchetta di carta fiorita? Se ci
piove su, non c'e' piu' verso di cavarsela da dosso.

- Vuoi comprare le mie scarpe?

- Sono buone per accendere il fuoco.

- Quanto mi dai del berretto?

- Bell'acquisto davvero! Un berretto di midolla di pane! C'e' il caso
che i topi me lo vengano a mangiare in capo! -

   [Illustrazione: - Vuoi darmi quattro soldi di
   quest'Abbecedario nuovo?]

Pinocchio era sulle spine. Stava li' li' per fare l'ultima offerta: ma
non aveva coraggio: esitava, tentennava, pativa. Alla fine disse:

- Vuoi darmi quattro soldi di quest'Abbecedario nuovo?

- Io sono un ragazzo e non compro nulla dai ragazzi - gli rispose il
suo piccolo interlocutore, che aveva piu' giudizio di lui.

- Per quattro soldi l'Abbecedario lo prendo io - grido' un rivenditore
di panni usati, che s'era trovato presente alla conversazione.

E il libro fu venduto li' su due piedi. E pensare che quel pover'uomo
di Geppetto era rimasto a casa, a tremare dal freddo in maniche di
camicia, per comprare l'Abbecedario al figliuolo!




X.

I burattini riconoscono il loro fratello Pinocchio e gli fanno
una grandissima festa; ma sul piu' bello esce fuori il burattinaio
Mangiafoco, e Pinocchio corre pericolo di fare una brutta fine.


Quando Pinocchio entro' nel teatrino delle marionette, accadde un fatto
che desto' una mezza rivoluzione.

Bisogna sapere che il sipario era tirato su, e la commedia era gia'
incominciata.

Sulla scena si vedevano Arlecchino e Pulcinella, che bisticciavano fra
di loro e, secondo il solito, minacciavano da un momento all'altro di
scambiarsi un carico di schiaffi e di bastonate.

La platea tutta attenta, si mandava a male dalle grandi risate,
nel sentire il battibecco di quei due burattini, che gestivano e si
trattavano d'ogni vitupero con tanta verita', come se fossero proprio
due animali ragionevoli e due persone di questo mondo.

Quando all'improvviso, che e' che non e', Arlecchino smette di recitare,
e voltandosi verso il pubblico e accennando colla mano qualcuno in
fondo alla platea, comincia a urlare in tono drammatico:

- Numi del firmamento! sogno o son desto? Eppure quello laggiu' e'
Pinocchio!...

- e' Pinocchio davvero! - grida Pulcinella.

   [Illustrazione: .... Eppure quello laggiu' e' Pinocchio!...]

- e' proprio lui! - strilla la signora Rosaura, facendo capolino in
fondo alla scena.

- e' Pinocchio! e' Pinocchio! - urlarono in coro tutti i burattini,
uscendo a salti fuori delle quinte.

- e' Pinocchio! e' il nostro fratello Pinocchio! Evviva Pinocchio!...

- Pinocchio, vieni quassu' da me! - grida Arlecchino - vieni a gettarti
fra le braccia dei tuoi fratelli di legno! -

A questo affettuoso invito, Pinocchio spicca un salto, e di fondo
alla platea va nei posti distinti; poi con un altro salto, dai posti
distinti monta sulla testa del direttore d'orchestra, e di li' schizza
sul palcoscenico.

e' impossibile figurarsi gli abbracciamenti, gli strizzoni di collo, i
pizzicotti dell'amicizia e le zuccate della vera e sincera fratellanza,
che Pinocchio riceve' in mezzo a tanto arruffio degli attori e delle
attrici di quella compagnia drammatico-vegetale.

Questo spettacolo era commovente, non c'e' che dire: ma il pubblico
della platea, vedendo che la commedia non andava piu' avanti,
s'impazienti' e prese a gridare: - Vogliamo la commedia! vogliamo la
commedia! -

Tutto fiato buttato via, perche' i burattini, invece di continuare la
recita, raddoppiarono il chiasso e le grida, e, postosi Pinocchio sulle
spalle, se lo portarono in trionfo ai lumi della ribalta.

Allora usci' fuori il burattinaio, un omone cosi' brutto, che metteva
paura soltanto a guardarlo. Aveva una barbaccia nera come uno
scarabocchio d'inchiostro, e tanto lunga, che gli scendeva dal mento
fino a terra: basta dire che, quando camminava se la pestava coi
piedi. La sua bocca era larga come un forno, i suoi occhi parevano
due lanterne di vetro rosso, col lume acceso di dietro; e con le mani
schioccava una grossa frusta, fatta di serpenti e di code di volpe
attorcigliate insieme.

   [Illustrazione: All'apparizione inaspettata del burattinaio,
   ammutolirono tutti.]

All'apparizione inaspettata del burattinaio, ammutolirono tutti:
nessuno fiato' piu'. Si sarebbe sentito volare una mosca. Quei poveri
burattini, maschi e femmine, tremavano come tante foglie.

- Perche' sei venuto a mettere lo scompiglio nel mio teatro? - domando'
il burattinaio a Pinocchio, con un vocione d'Orco gravemente infreddato
di testa.

- La creda, illustrissimo, che la colpa non e' stata mia!...

- Basta cosi'! stasera faremo i nostri conti. -

Difatti, finita la recita della commedia, il burattinaio ando' in
cucina, dov'egli s'era preparato per cena un bel montone, che girava
lentamente infilato nello spiede. E perche' gli mancavano le legna per
finirlo di cuocere e di rosolare, chiamo' Arlecchino e Pulcinella e
disse loro:

- Portatemi di qua quel burattino, che troverete attaccato al chiodo.
Mi pare un burattino fatto di un legname molto asciutto, e sono
sicuro che a buttarlo sul fuoco, mi dara' una bellissima fiammata
all'arrosto. -

Arlecchino e Pulcinella da principio esitarono; ma impauriti da
un'occhiataccia del loro padrone, obbedirono: e dopo tornarono
in cucina portando sulle braccia il povero Pinocchio, il quale,
divincolandosi come un'anguilla fuori dell'acqua, strillava
disperatamente: - Babbo mio, salvatemi! Non voglio morire, no, non
voglio morire!... -




XI.

Mangiafoco starnutisce e perdona a Pinocchio, il quale poi difende
dalla morte il suo amico Arlecchino.


Il burattinaio Mangiafoco (che questo era il suo nome) pareva un
uomo spaventoso, non dico di no, specie con quella sua barbaccia nera
che, a uso grembiale, gli copriva tutto il petto e tutte le gambe; ma
nel fondo poi non era un cattiv'uomo. Prova ne sia, che quando vide
portarsi davanti quel povero Pinocchio, che si dibatteva per ogni
verso, urlando <<Non voglio morire, non voglio morire!>> principio' subito
a commuoversi e a impietosirsi; e dopo aver resistito un bel pezzo,
alla fine non ne pote' piu', e lascio' andare un sonorosissimo starnuto.

A quello starnuto, Arlecchino che fino allora era stato afflitto e
ripiegato come un salcio piangente, si fece tutto allegro in viso, e
chinatosi verso Pinocchio gli bisbiglio' sottovoce:

- Buone nuove, fratello! Il burattinaio ha starnutito, e questo e' segno
che s'e' mosso a compassione per te, e oramai sei salvo. -

Perche' bisogna sapere che, mentre tutti gli uomini quando si sentono
impietositi per qualcuno, o piangono, o per lo meno fanno finta di
rasciugarsi gli occhi, Mangiafoco, invece, ogni volta che s'inteneriva
davvero, aveva il vizio di starnutire. Era un modo come un altro, per
dare a conoscere agli altri la sensibilita' del suo cuore.

Dopo avere starnutito, il burattinaio, seguitando a fare il burbero,
grido' a Pinocchio:

- Finiscila di piangere! I tuoi lamenti mi hanno messo un'uggiolina qui
in fondo allo stomaco.... sento uno spasimo, che quasi quasi.... _etci',
etci'!_ - e fece altri due starnuti.

- Felicita'! - disse Pinocchio.

- Grazie. E il tuo babbo e la tua mamma sono sempre vivi? - domando'
Mangiafoco.

- Il babbo, si'; la mamma non l'ho mai conosciuta.

- Chi lo sa che dispiacere sarebbe per il tuo vecchio padre, se
ora ti facessi gettare fra quei carboni ardenti. Povero vecchio! lo
compatisco.... _etci', etci', etci'_, - e fece altri tre starnuti.

- Felicita'! - disse Pinocchio.

- Grazie. Del resto bisogna compatire anche me, perche' come vedi,
non ho piu' legna per finire di cuocere quel montone arrosto, e tu,
dico la verita', in questo caso mi avresti fatto un gran comodo! Ma
ormai mi sono impietosito e ci vuol pazienza. Invece di te, mettero' a
bruciare sotto lo spiede qualche burattino della mia compagnia. Ola',
giandarmi! -

A questo comando comparvero subito due giandarmi di legno, lunghi
lunghi, secchi secchi, col cappello a lucerna in testa e colla sciabola
sfoderata in mano.

   [Illustrazione: - Pigliatemi li' quell'Arlecchino....]

Allora il burattinaio disse loro con voce rantolosa:

- Pigliatemi li' quell'Arlecchino, legatelo ben bene, e poi gettatelo
a bruciare sul fuoco. Io voglio che il mio montone sia arrostito
bene! -

Figuratevi il povero Arlecchino! Fu tanto il suo spavento, che le gambe
gli si ripiegarono e cadde bocconi per terra.

Pinocchio alla vista di quello spettacolo straziante, ando' a gettarsi
ai piedi del burattinaio, e piangendo dirottamente e bagnandogli di
lacrime tutti i peli della lunghissima barba, comincio' a dire con voce
supplichevole:

- Pieta', signor Mangiafoco!...

- Qui non ci sono signori! - replico' duramente il burattinaio.

- Pieta', signor Cavaliere!...

- Qui non ci sono cavalieri!

- Pieta', signor Commendatore!

- Qui non ci sono commendatori!

- Pieta', Eccellenza!... -

A sentirsi chiamare Eccellenza, il burattinaio fece subito il bocchino
tondo, e diventato tutt'a un tratto piu' umano e piu' trattabile, disse
a Pinocchio:

- Ebbene, che cosa vuoi da me?

- Vi domando grazia per il povero Arlecchino!...

- Qui non c'e' grazia che tenga. Se ho risparmiato te, bisogna che
faccia mettere sul fuoco lui, perche' io voglio che il mio montone sia
arrostito bene.

- In questo caso - grido' fieramente Pinocchio, rizzandosi e gettando
via il suo berretto di midolla di pane - in questo caso conosco qual e'
il mio dovere. Avanti, signori giandarmi! Legatemi e gettatemi la' fra
quelle fiamme. No, non e' giusta che il povero Arlecchino, il vero amico
mio, debba morire per me! -

Queste parole, pronunziate con voce alta e con accento eroico, fecero
piangere tutti i burattini che erano presenti a quella scena. Gli
stessi giandarmi, sebbene fossero di legno, piangevano come due
agnellini di latte.

Mangiafoco, sul principio, rimase duro e immobile come un pezzo di
ghiaccio: ma poi, adagio adagio, comincio' anche lui a commuoversi e a
starnutire. E fatti quattro o cinque starnuti, apri' affettuosamente le
braccia e disse a Pinocchio:

- Tu sei un gran bravo ragazzo! Vieni qua da me, e dammi un
bacio. -

Pinocchio corse subito, e arrampicandosi come uno scoiattolo su per la
barba del burattinaio, ando' a posargli un bellissimo bacio sulla punta
del naso.

- Dunque la grazia e' fatta? - domando' il povero Arlecchino, con un fil
di voce che si sentiva appena.

   [Illustrazione: E arrampicandosi come uno scoiattolo su per la
   barba del burattinaio....]

- La grazia e' fatta! - rispose Mangiafoco; poi soggiunse sospirando e
tentennando il capo:

- Pazienza! per questa sera mi rassegnero' a mangiare il montone mezzo
crudo: ma un'altra volta, guai a chi tocchera'!... -

Alla notizia della grazia ottenuta, i burattini corsero tutti sul
palcoscenico e, accesi i lumi e i lampadari come in serata di gala,
cominciarono a saltare e a ballare.

Era l'alba e ballavano sempre.




XII.

Il burattinaio Mangiafoco regala cinque monete d'oro a Pinocchio
perche' le porti al suo babbo Geppetto: e Pinocchio, invece, si lascia
abbindolare dalla Volpe e dal Gatto e se ne va con loro.


Il giorno dipoi Mangiafoco chiamo' in disparte Pinocchio e gli domando':

- Come si chiama tuo padre?

- Geppetto.

- E che mestiere fa?

- Il povero.

- Guadagna molto?

- Guadagna tanto quanto ci vuole per non aver mai un centesimo in
tasca. Si figuri che per comprarmi l'Abbecedario della scuola dove'
vendere l'unica casacca che aveva addosso: una casacca che, fra toppe
e rimendi, era tutta una piaga.

- Povero diavolo! Mi fa quasi compassione. Ecco qui cinque monete
d'oro. Va' subito a portargliele, e salutalo tanto da parte mia. -

Pinocchio, come e' facile immaginarselo, ringrazio' mille volte il
burattinaio: abbraccio', a uno a uno, tutti i burattini della compagnia,
anche i giandarmi; e fuori di se' dalla contentezza, si mise in viaggio
per ritornarsene a casa sua.

   [Illustrazione: - Com'e' che sai il mio nome?]

Ma non aveva fatto ancora mezzo chilometro, che incontro' per la strada
una Volpe zoppa da un piede e un Gatto cieco da tutt'e due gli occhi,
che se ne andavano la' la', aiutandosi fra di loro, da buoni compagni di
sventura. La Volpe, che era zoppa, camminava appoggiandosi al Gatto: e
il Gatto, che era cieco, si lasciava guidare dalla Volpe.

- Buon giorno, Pinocchio, - gli disse la Volpe, salutandolo
garbatamente.

- Com'e' che sai il mio nome? - domando' il burattino.

- Conosco bene il tuo babbo.

- Dove l'hai veduto?

- L'ho veduto ieri sulla porta di casa sua.

- E che cosa faceva?

- Era in maniche di camicia e tremava dal freddo.

- Povero babbo! Ma, se Dio vuole, da oggi in poi non tremera' piu'!

- Perche'?

- Perche' io sono diventato un gran signore.

- Un gran signore tu? - disse la Volpe, e comincio' a ridere di un riso
sguaiato e canzonatore: e il Gatto rideva anche lui, ma per non darlo
a vedere, si pettinava i baffi colle zampine davanti.

- C'e' poco da ridere - grido' Pinocchio impermalito. - Mi dispiace
davvero di farvi venire l'acquolina in bocca, ma queste qui, se ve ne
intendete, sono cinque bellissime monete d'oro. -

E tiro' fuori le monete avute in regalo da Mangiafoco.

Al simpatico suono di quelle monete, la Volpe per un moto involontario
allungo' la gamba che pareva rattrappita, e il Gatto spalanco' tutt'e due
gli occhi, che parvero due lanterne verdi; ma poi li richiuse subito,
tant'e' vero che Pinocchio non si acco'rse di nulla.

- E ora - gli domando' la Volpe - che cosa vuoi farne di codeste monete?

- Prima di tutto - rispose il burattino - voglio comprare per il mio
babbo una bella casacca nuova, tutta d'oro e d'argento, e coi bottoni
di brillanti: e poi voglio comprare un Abbecedario per me.

- Per te?

- Davvero: perche' voglio andare a scuola e mettermi a studiare a buono.

- Guarda me! - disse la Volpe. - Per la passione sciocca di studiare ho
perduto una gamba.

- Guarda me! - disse il Gatto. - Per la passione sciocca di studiare ho
perduto la vista di tutt'e due gli occhi. -

In quel mentre un Merlo bianco, che se ne stava appollaiato sulla siepe
della strada, fece il suo solito verso e disse:

- Pinocchio, non dar retta ai consigli dei cattivi compagni: se no, te
ne pentirai! -

Povero Merlo, non l'avesse mai detto! Il Gatto spiccando un gran salto,
gli si avvento' addosso, e senza dargli nemmeno il tempo di dire _ohi_,
se lo mangio' in un boccone con le penne e tutto.

Mangiato che l'ebbe e ripulitosi la bocca, chiuse gli occhi daccapo e
ricomincio' a fare il cieco come prima.

- Povero Merlo! - disse Pinocchio al Gatto - perche' l'hai trattato cosi'
male?

   [Illustrazione: Spiccando un gran salto, gli si avvento'
   addosso.]

- Ho fatto per dargli una lezione. Cosi' un'altra volta imparera' a non
metter bocca nei discorsi degli altri. -

Erano giunti piu' che a mezza strada, quando la Volpe, fermandosi di
punto in bianco, disse al burattino:

- Vuoi tu raddoppiare le tue monete d'oro?

- Cioe'?

- Vuoi tu, di cinque miserabili zecchini, farne cento, mille, duemila?

- Magari! e la maniera?

- La maniera e' facilissima. Invece di tornartene a casa tua, dovresti
venir con noi.

- E dove mi volete condurre?

- Nel paese dei Barbagianni. -

Pinocchio ci penso' un poco, e poi disse risolutamente:

- No, non ci voglio venire. Oramai sono vicino a casa, e voglio
andarmene a casa, dove c'e' il mio babbo che m'aspetta. Chi lo sa,
povero vecchio, quanto ha sospirato ieri, a non vedermi tornare.
Purtroppo io sono stato un figliuolo cattivo, e il Grillo-parlante
aveva ragione quando diceva: <<I ragazzi disobbedienti non possono aver
bene in questo mondo.>> Ed io l'ho provato a mie spese, perche' mi sono
capitate molte disgrazie, e anche ieri sera in casa di Mangiafoco ho
corso pericolo.... Brrr! mi viene i bordoni soltanto a pensarci!

- Dunque, - disse la Volpe - vuoi proprio andare a casa tua? Allora va'
pure, e tanto peggio per te.

- Tanto peggio per te! - ripete' il Gatto.

- Pensaci bene, Pinocchio, perche' tu dai un calcio alla fortuna.

- Alla fortuna! - ripete' il Gatto.

- I tuoi cinque zecchini, dall'oggi al domani sarebbero diventati
duemila.

- Duemila! - ripete' il Gatto.

- Ma com'e' mai possibile che diventino tanti? - domando' Pinocchio,
restando a bocca aperta dallo stupore.

- Te lo spiego subito; - disse la Volpe - bisogna sapere che nel paese
dei Barbagianni c'e' un campo benedetto chiamato da tutti il Campo dei
miracoli. Tu fai in questo campo una piccola buca e ci metti dentro,
per esempio, uno zecchino d'oro. Poi ricopri' la buca con un po' di
terra: l'annaffi con due secchie d'acqua di fontana, ci getti sopra una
presa di sale, e la sera te ne vai tranquillamente a letto. Intanto,
durante la notte, lo zecchino germoglia e fiorisce, e la mattina dopo
di levata, ritornando nel campo, che cosa trovi? Trovi un bell'albero
carico di tanti zecchini d'oro quanti chicchi di grano puo' avere una
bella spiga nel mese di giugno.

- Sicche' dunque - disse Pinocchio sempre piu' sbalordito - se io
sotterrassi in quel campo i miei cinque zecchini, la mattina dopo
quanti zecchini vi troverei?

- e' un conto facilissimo; - rispose la Volpe - un conto che puoi farlo
sulla punta delle dita. Poni che ogni zecchino ti faccia un grappolo
di cinquecento zecchini: moltiplica il cinquecento per cinque, e la
mattina dopo trovi in tasca duemilacinquecento zecchini lampanti e
sonanti.

- Oh che bella cosa! - grido' Pinocchio, ballando dall'allegrezza. -
Appena che questi zecchini li avro' raccolti, ne prendero' per me duemila
e gli altri cinquecento di piu' li daro' in regalo a voialtri due.

- Un regalo a noi? - grido' la Volpe sdegnandosi e chiamandosi offesa.
- Dio te ne liberi!

- Te ne liberi! - ripete' il Gatto.

- Noi - riprese la Volpe - non lavoriamo per il vile interesse: noi
lavoriamo per arricchire gli altri.

- Gli altri! - ripete' il Gatto.

- Che brave persone! - penso' dentro di se' Pinocchio: e dimenticandosi
li' sul tamburo, del suo babbo, della casacca nuova, dell'Abbecedario e
di tutti i buoni proponimenti fatti, disse alla Volpe e al Gatto:

- Andiamo subito, io vengo con voi. -




XIII.

L'osteria del <<Gambero Rosso.>>


Cammina, cammina, cammina, alla fine sul far della sera arrivarono
stanchi morti all'osteria del Gambero Rosso.

- Fermiamoci un po' qui, - disse la Volpe - tanto per mangiare un
boccone e per riposarci qualche ora. A mezzanotte poi ripartiremo, per
essere domani, all'alba, nel Campo dei miracoli. -

Entrati nell'osteria si posero tutt'e tre a tavola: ma nessuno di loro
aveva appetito.

Il povero Gatto, sentendosi gravemente indisposto di stomaco, non
pote' mangiare altro che trentacinque triglie con salsa di pomodoro e
quattro porzioni di trippa alla parmigiana: e perche' la trippa non gli
pareva condita abbastanza, si rifece tre volte a chiedere il burro e il
formaggio grattato!

La Volpe avrebbe spelluzzicato volentieri qualche cosa anche lei: ma
siccome il medico le aveva ordinato una grandissima dieta, cosi' dove'
contentarsi di una semplice lepre dolce e forte, con un leggerissimo
contorno di pollastre ingrassate e di galletti di primo canto. Dopo la
lepre si fece portare per tornagusto un cibreino di pernici, di starne,
di conigli, di ranocchi, di lucertole e d'uva paradisa; e poi non volle
altro.

   [Illustrazione: Quello che mangio' meno di tutti fu Pinocchio.]

Aveva tanta nausea per il cibo, diceva lei, che non poteva accostarsi
nulla alla bocca.

Quello che mangio' meno di tutti fu Pinocchio. Chiese uno spicchio di
noce e un cantuccio di pane e lascio' nel piatto ogni cosa. Il povero
figliuolo, col pensiero sempre fisso al Campo dei miracoli, aveva preso
un'indigestione anticipata di monete d'oro.

Quand'ebbero cenato, la Volpe disse all'oste:

- Datemi due buone camere, una per il signor Pinocchio e un'altra per
me e per il mio compagno. Prima di ripartire stiacceremo un sonnellino.
Ricordatevi, pero', che a mezzanotte vogliamo essere svegliati per
continuare il nostro viaggio.

- Sissignore - rispose l'oste, e strizzo' l'occhio alla Volpe e al
Gatto, come dire: <<Ho mangiato la foglia e ci siamo intesi!...>> -

Appena che Pinocchio fu entrato nel letto, si addormento' a colpo, e
principio' a sognare. E sognando gli pareva di essere in mezzo a un
campo, e questo campo era pieno di arboscelli carichi di grappoli,
e questi grappoli erano carichi di zecchini d'oro che, dondolandosi
mossi dal vento, facevano _zin, zin, zin_, quasi volessero dire: <<Chi
ci vuole, venga a prenderci.>> Ma quando Pinocchio fu sul piu' bello,
quando cioe' allungo', la mano per prendere a manciate tutte quelle belle
monete e mettersele in tasca, si trovo' svegliato all'improvviso da tre
violentissimi colpi dati nella porta di camera.

Era l'oste che veniva a dirgli che la mezzanotte era sonata.

- E i miei compagni sono pronti? - gli domando' il burattino.

- Altro che pronti! son partiti due ore fa.

- Perche' mai tanta fretta?

- Perche' il Gatto ha ricevuto un'imbasciata che il suo gattino
maggiore, malato di geloni ai piedi, stava in pericolo di vita.

   [Illustrazione: Era l'oste che veniva a dirgli che la
   mezzanotte era sonata.]

- E la cena l'hanno pagata?

- Che vi pare? Quelle li' sono persone troppo educate, perche' facciano
un affronto simile alla signoria vostra.

- Peccato! Quest'affronto mi avrebbe fatto tanto piacere! - disse
Pinocchio grattandosi il capo. Poi domando':

- E dove hanno detto di aspettarmi quei buoni amici?

- Al Campo dei miracoli, domattina, allo spuntare del giorno. -

Pinocchio pago' uno zecchino per la cena sua e per quella dei suoi
compagni, e dopo parti'.

Ma si puo' dire che partisse a tastoni, perche' fuori dell'osteria c'era
un buio cosi' buio, che non ci si vedeva di qui a li'. Nella campagna
all'intorno non si sentiva alitare una foglia. Solamente alcuni
uccellacci notturni, traversando la strada da una siepe all'altra,
venivano a sbattere le ali sul naso di Pinocchio, il quale, facendo
un salto indietro per la paura, gridava: - Chi va la'? - e l'eco delle
colline circostanti ripeteva in lontananza: - Chi va la? chi va la'? chi
va la'? -

Intanto, mentre camminava, vide sul tronco di un albero un piccolo
animaletto, che riluceva di una luce pallida e opaca, come un lumino da
notte dentro una lampada di porcellana trasparente.

- Chi sei? - gli domando' Pinocchio.

- Sono l'ombra del Grillo-parlante - rispose l'animaletto con una
vocina fioca fioca, che pareva venisse dal mondo di la'.

- Che vuoi da me? - disse il burattino.

- Voglio darti un consiglio. Ritorna indietro e porta i quattro
zecchini, che ti sono rimasti, al tuo povero babbo, che piange e si
dispera per non averti piu' veduto.

- Domani il mio babbo sara' un gran signore, perche' questi quattro
zecchini diventeranno duemila.

- Non ti fidare, ragazzo mio, di quelli che promettono di farti ricco
dalla mattina alla sera. Per il solito o sono matti o imbroglioni! Da'i
retta a me, ritorna indietro.

- E io invece voglio andare avanti.

- L'ora e' tarda!...

- Voglio andare avanti.

- La nottata e' scura....

- Voglio andare avanti.

- La strada e' pericolosa....

- Voglio andare avanti.

- Ricordati che i ragazzi che vogliono fare di capriccio e a modo loro,
prima o poi se ne pentono.

- Le solite storie. Buona notte, Grillo.

- Buona notte, Pinocchio, e che il cielo ti salvi dalla guazza e dagli
assassini. -

Appena dette queste ultime parole, il Grillo-parlante si spense a un
tratto, come si spenge un lume soffiandoci sopra, e la strada rimase
piu' buia di prima.




XIV.

Pinocchio, per non aver dato retta ai buoni consigli del
Grillo-parlante, s'imbatte negli assassini.


- Davvero.... - disse fra se' il burattino rimettendosi in viaggio -
come siamo disgraziati noialtri poveri ragazzi! Tutti ci sgridano,
tutti ci ammoniscono, tutti ci da'nno dei consigli. A lasciarli dire,
tutti si metterebbero in capo di essere i nostri babbi e i nostri
maestri; tutti; anche i Grilli-parlanti. Ecco qui: perche' io non
ho voluto dar retta a quell'uggioso di Grillo, chi lo sa quante
disgrazie, secondo lui, mi dovrebbero accadere! Dovrei incontrare
anche gli assassini! Meno male che agli assassini io non ci credo,
ne' ci ho creduto mai. Per me gli assassini sono stati inventati
apposta dai babbi, per far paura ai ragazzi che vogliono andar fuori
la notte. E poi, se anche li trovassi qui sulla strada, mi darebbero
forse soggezione? Neanche per sogno, anderei loro sul viso, gridando:
<<Signori assassini, che cosa vogliono da me? Si rammentino che con
me non si scherza! Se ne vadano dunque per i fatti loro, e zitti!>>
A questa parlantina fatta sul serio, quei poveri assassini, mi par
di vederli, scapperebbero via come il vento. Caso poi fossero tanto
ineducati da non volere scappare, allora scapperei io, e cosi' la farei
finita.... -

Ma Pinocchio non pote' finire il suo ragionamento, perche' in quel punto
gli parve di sentire dietro di se' un leggerissimo frusci'o di foglie.

Si volto' a guardare, e vide nel buio due figuracce nere, tutte
imbacuccate in due sacchi da carbone, le quali correvano dietro a lui
a salti e in punta di piedi, come se fossero due fantasmi.

- Eccoli davvero! - disse dentro di se': e non sapendo dove nascondere
i quattro zecchini, se li nascose in bocca e precisamente sotto la
lingua.

Poi si provo' a scappare. Ma non aveva ancora fatto il primo passo,
che senti' agguantarsi per le braccia e intese due voci orribili e
cavernose, che gli dissero:

- O la borsa o la vita! -

Pinocchio non potendo rispondere con le parole a motivo delle monete
che aveva in bocca, fece mille salamelecchi e mille pantomime, per
dare ad intendere a quei due incappati, di cui si vedevano soltanto gli
occhi attraverso i buchi dei sacchi, che lui era un povero burattino e
che non aveva in tasca nemmeno un centesimo falso.

- Via via! Meno ciarle e fuori i denari - gridarono minacciosamente i
due briganti.

E il burattino fece col capo e colle mani un segno, come dire: <<Non ne
ho.>>

   [Illustrazione: Senti' agguantarsi per le braccia....]

- Metti fuori i denari o sei morto; - disse l'assassino piu' alto di
statura.

- Morto! - ripete' l'altro.

- E dopo ammazzato te, ammazzeremo anche tuo padre!

- Anche tuo padre!

- No, no, no, il mio povero babbo no! - grido' Pinocchio con accento
disperato: ma nel gridare cosi', gli zecchini gli sonarono in bocca.

- Ah furfante! dunque i denari te li sei nascosti sotto la lingua?
Sputali subito! -

E Pinocchio, duro.

- Ah! tu fai il sordo? Aspetta un po', che penseremo noi a farteli
sputare! -

Difatti uno di loro afferro' il burattino per la punta del naso
e quell'altro lo prese per la bazza, e li' cominciarono a tirare
screanzatamente uno per in qua l'altro per in la', tanto da costringerlo
a spalancare la bocca: ma non ci fu verso. La bocca del burattino
pareva inchiodata e ribadita.

Allora l'assassino piu' piccolo di statura, cavato fuori un
coltellaccio, provo' a conficcarglielo a guisa di leva e di scalpello
fra le labbra: ma Pinocchio, lesto come un lampo, gli azzanno' la mano
coi denti, e dopo avergliela con un morso staccata di netto, la sputo' e
figuratevi la sua maraviglia quando, invece di una mano, si acco'rse di
aver sputato in terra uno zampetto di gatto.

Incoraggito da questa prima vittoria, si libero' a forza dalle unghie
degli assassini, e saltata la siepe della strada, comincio' a fuggire
per la campagna. E gli assassini a correre dietro a lui, come due cani
dietro a una lepre: e quello che aveva perduto uno zampetto correva con
una gamba sola, ne' si e' saputo mai come facesse.

Dopo una corsa di quindici chilometri, Pinocchio non ne poteva piu'.
Allora vistosi perso, si arrampico' su per il fusto di un altissimo
pino e si pose a sedere in vetta ai rami. Gli assassini tentarono di
arrampicarsi anche loro, ma giunti a meta' del fusto sdrucciolarono, e
ricascando a terra, si spellarono le mani e i piedi.

Non per questo si dettero per vinti: che anzi, raccolto un fastello di
legna secche a pie' del pino, vi appiccarono il fuoco. In men che non
si dice, il pino comincio' a bruciare e a divampare come una candela
agitata dal vento. Pinocchio, vedendo che le fiamme salivano sempre piu'
e non volendo far la fine del piccione arrosto, spicco' un bel salto
di vetta all'albero, e via a correre daccapo attraverso i campi e ai
vigneti. E gli assassini dietro, sempre dietro, senza stancarsi mai.

Intanto cominciava a baluginare il giorno e si trovo' improvvisamente
sbarrato il passo da un fosso largo e profondissimo, tutto pieno
di acquaccia sudicia, color del caffe' e latte. Che fare? <<Una, due,
tre!>> grido' il burattino, e slanciandosi con una gran rincorsa, salto'
dall'altra parte. E gli assassini saltarono anche loro, ma non avendo
preso bene la misura, _patatunfete!_... cascarono giu' nel bel mezzo
del fosso. Pinocchio che senti' il tonfo e gli schizzi dell'acqua, urlo'
ridendo e seguitando a correre:

- Buon bagno, signori assassini. -

E gia' si figurava che fossero bell'e affogati, quando invece,
voltandosi a guardare, si acco'rse che gli correvano dietro tutt'e due,
sempre imbacuccati nei loro sacchi, e grondanti acqua come due panieri
sfondati.




XV.

Gli assassini inseguono Pinocchio; e dopo averlo raggiunto lo impiccano
a un ramo della Quercia grande.


Allora il burattino, perdutosi d'animo fu proprio sul punto di gettarsi
a terra e di darsi per vinto, quando, nel girare gli occhi all'intorno,
vide fra mezzo al verde cupo degli alberi biancheggiare in lontananza
una casina candida come la neve.

- Se io avessi tanto fiato da arrivare fino a quella casa, forse sarei
salvo! - disse dentro di se'.

E senza indugiare un minuto, riprese a correre per il bosco a carriera
distesa. E gli assassini sempre dietro.

Dopo una corsa disperata di quasi due ore, finalmente, tutto trafelato,
arrivo' alla porta di quella casina e busso'.

Nessuno rispose.

Torno' a bussare con maggior violenza, perche' sentiva avvicinarsi il
rumore dei passi e il respiro grosso e affannoso dei suoi persecutori.

Lo stesso silenzio.

Avvedutosi che il bussare non giovava a nulla, comincio' per
disperazione a dare calci e zuccate nella porta. Allora si affaccio'
alla finestra una bella Bambina, coi capelli turchini e il viso bianco
come un'immagine di cera, gli occhi chiusi e le mani incrociate sul
petto, la quale senza muover punto le labbra, disse con una vocina che
pareva venisse dall'altro mondo:

- In questa casa non c'e' nessuno; sono tutti morti.

- Aprimi almeno tu! - grido' Pinocchio piangendo e raccomandandosi.

- Sono morta anch'io.

- Morta? e allora che cosa fai costi' alla finestra?

- Aspetto la bara che venga a portarmi via. -

Appena detto cosi', la Bambina disparve e la finestra si richiuse senza
far rumore.

- O bella Bambina dai capelli turchini, - gridava Pinocchio - aprimi
per carita'! Abbi compassione di un povero ragazzo inseguito dagli
assass.... -

Ma non pote' finir la parola, perche' senti' afferrarsi per il collo, e le
solite due vociacce che gli brontolarono minacciosamente:

- Ora non ci scappi piu'! -

Il burattino, vedendosi balenare la morte dinanzi agli occhi, fu preso
da un tremito cosi' forte, che nel tremare, gli sonavano le giunture
delle sue gambe di legno e i quattro zecchini che teneva nascosti sotto
la lingua.

- Dunque? - gli domandarono gli assassini - vuoi aprirla la bocca, si' o
no? Ah! non rispondi? Lascia fare: che questa volta te la faremo aprir
noi!... -

E cavati fuori due coltellacci lunghi lunghi e affilati come rasoi,
_zaff_ e _zaff_... gli affibbiarono due colpi nel mezzo alle reni.

Ma il burattino per sua fortuna era fatto d'un legno durissimo, motivo
per cui le lame, spezzandosi, andarono in mille schegge e gli assassini
rimasero col manico dei coltelli in mano, a guardarsi in faccia.

- Ho capito; - disse allora uno di loro - bisogna impiccarlo.
Impicchiamolo!

- Impicchiamolo - ripete' l'altro.

Detto fatto gli legarono le mani dietro le spalle, e passatogli un nodo
scorsoio intorno alla gola, lo attaccarono penzoloni al ramo di una
grossa pianta detta la Quercia grande.

Poi si posero la', seduti sull'erba, aspettando che il burattino facesse
l'ultimo sgambetto: ma il burattino dopo tre ore aveva sempre gli occhi
aperti, la bocca chiusa e sgambettava piu' che mai.

Annoiati finalmente di aspettare, si voltarono a Pinocchio e gli
dissero sghignazzando:

- Addio a domani. Quando domani torneremo qui, si spera che ci
farai la garbatezza di farti trovare bell'e morto e con la bocca
spalancata. -

E se ne andarono.

Intanto s'era levato un vento impetuoso di tramontana, che soffiando e
mugghiando con rabbia, sbatacchiava in qua e in la' il povero impiccato,
facendolo dondolare violentemente come il battaglio d'una campana che
suona a festa. E quel dondoli'o gli cagionava acutissimi spasimi, e
il nodo scorsoio, stringendosi sempre piu' alla gola, gli toglieva il
respiro.

A poco a poco gli occhi gli si appannarono; e sebbene sentisse
avvicinarsi la morte, pure sperava sempre che da un momento a un altro
sarebbe capitata qualche anima pietosa a dargli aiuto.

Ma quando, aspetta aspetta, vide che non compariva nessuno, proprio
nessuno, allora gli torno' in mente il suo povero babbo.... e balbetto'
quasi moribondo:

- Oh babbo mio! se tu fossi qui!... -

E non ebbe fiato per dir altro. Chiuse gli occhi, apri' la bocca, stiro'
le gambe, e dato un grande scrollone, rimase li' come intirizzito.




XVI.

La bella Bambina dai capelli turchini fa raccogliere il burattino: lo
mette a letto, e chiama tre medici per sapere se sia vivo o morto.


In quel mentre che il povero Pinocchio impiccato dagli assassini a un
ramo della Quercia grande, pareva oramai piu' morto che vivo, la bella
Bambina dai capelli turchini si affaccio' daccapo alla finestra, e
impietositasi alla vista di quell'infelice che, sospeso per il collo,
ballava il trescone alle ventate di tramontana, batte' per tre volte le
mani insieme, e fece tre piccoli colpi.

A questo segnale si senti' un gran rumore di ali che volavano con foga
precipitosa, e un grosso Falco venne a posarsi sul davanzale della
finestra.

- Che cosa comandate, mia graziosa Fata? - disse il Falco abbassando il
becco in atto di riverenza; perche' bisogna sapere, che la Bambina dai
capelli turchini, non era altro, in fin dei conti, che una buonissima
Fata, che da piu' di mill'anni abitava nelle vicinanze di quel bosco.

- Vedi tu quel burattino attaccato penzoloni a un ramo della Quercia
grande?

- Lo vedo.

- Orbene: vola subito laggiu'; rompi col tuo fortissimo becco il
nodo che lo tiene sospeso in aria, e posalo delicatamente sdraiato
sull'erba, a pie' della Quercia. -

Il Falco volo' via, e dopo due minuti torno' dicendo:

- Quel che mi avete comandato e' fatto.

- E come l'hai trovato? Vivo o morto?

   [Illustrazione: Un grosso Falco venne a posarsi sul davanzale
   della finestra.]

- A vederlo pareva morto, ma non dev'essere ancora morto perbene,
perche' appena gli ho sciolto il nodo scorsoio che lo stringeva intorno
alla gola, ha lasciato andare un sospiro, balbettando a mezza voce:
<<Ora mi sento meglio!...>> -

Allora la Fata, battendo le mani insieme, fece due piccoli colpi, e
apparve un magnifico Can-barbone, che camminava ritto sulle gambe di
dietro, tale e quale come se fosse un uomo.

Il Can-barbone era vestito da cocchiere in livrea di gala. Aveva in
capo un nicchiettino a tre punte gallonato d'oro, una parrucca bionda
coi riccioli che gli scendevano giu' per il collo, una giubba color di
cioccolata coi bottoni di brillanti e con due grandi tasche per tenervi
gli ossi, che gli regalava a pranzo la padrona, un paio di calzon
corti di velluto cremisi, le calze di seta, gli scarpini scollati, e
di dietro una specie di fodera da ombrelli, tutta di raso turchino, per
mettervi dentro la coda, quando il tempo cominciava a piovere.

- Su da bravo, Medoro! - disse la Fata al Can-barbone. - Fa' subito
attaccare la piu' bella carrozza della mia scuderia e prendi la via del
bosco. Arrivato che sarai sotto la Quercia grande, troverai disteso
sull'erba un povero burattino mezzo morto. Raccoglilo con garbo,
posalo pari pari sui cuscini della carrozza e portamelo qui. Hai
capito? -

Il Can-barbone, per fare intendere che aveva capito, dimeno' tre o
quattro volte la fodera di raso turchino, che aveva dietro, e parti'
come un barbero.

Di li' a poco, si vide uscire dalla scuderia una bella carrozzina color
dell'aria, tutta imbottita di penne di canarino e foderata nell'interno
di panna montata e di crema coi savoiardi. La carrozzina era tirata da
cento pariglie di topini bianchi, e il Can-barbone, seduto a cassetta,
schioccava la frusta a destra e a sinistra, come un vetturino quand'ha
paura di aver fatto tardi.

   [Illustrazione: Il Can-barbone parti' come un barbero.]

Non era ancora passato un quarto d'ora che la carrozzina torno', e
la Fata, che stava aspettando sull'uscio di casa, prese in collo il
povero burattino, e portatolo in una cameretta che aveva le pareti di
madreperla, mando' subito a chiamare i medici piu' famosi del vicinato.

E i medici arrivarono subito uno dopo l'altro: arrivo' cioe', un Corvo,
una Civetta e un Grillo-parlante.

- Vorrei saper da lor signori - disse la Fata, rivolgendosi ai tre
medici riuniti intorno al letto di Pinocchio - vorrei sapere da lor
signori se questo disgraziato burattino sia vivo o morto!... -

   [Illustrazione: La Fata prese in collo il povero burattino.]

A quest'invito, il Corvo, facendosi avanti per il primo, tasto' il polso
a Pinocchio; poi gli tasto' il naso, poi il dito mignolo dei piedi: e
quand'ebbe tastato ben bene, pronunzio' solennemente queste parole:

- A mio credere il burattino e' bell'e morto: ma se per disgrazia non
fosse morto, allora sarebbe indizio sicuro che e' sempre vivo!

- Mi dispiace - disse la Civetta - di dover contraddire il Corvo, mio
illustre amico e collega; per me, invece, il burattino e' sempre vivo;
ma se per disgrazia non fosse vivo, allora sarebbe segno che e' morto
davvero.

- E lei non dice nulla? - domando' la Fata al Grillo-parlante.

- Io dico che il medico prudente, quando non sa quello che dice,
la miglior cosa che possa fare, e' quella di stare zitto. Del resto
quel burattino li', non m'e' fisonomia nuova: io lo conosco da un
pezzo! -

Pinocchio, che fin allora era stato immobile come un vero pezzo di
legno, ebbe una specie di fremito convulso, che fece scuotere tutto il
letto.

- Quel burattino li' - seguito' a dire il Grillo-parlante - e' una birba
matricolata.... -

Pinocchio apri' gli occhi e li richiuse subito.

- e' un monellaccio, uno svogliato, un vagabondo.... -

Pinocchio si nascose la faccia sotto i lenzuoli.

- Quel burattino li' e' un figliuolo disubbidiente, che fara' morire di
crepacuore il suo povero babbo!... -

A questo punto si senti' nella camera un suono soffocato di pianti e
singhiozzi. Figuratevi come rimasero tutti, allorche', sollevati un poco
i lenzuoli, si accorsero che quello che piangeva e singhiozzava era
Pinocchio.

- Quando il morto piange e' segno che e' in via di guarigione - disse
solennemente il Corvo.

- Mi duole di contraddire il mio illustre amico e collega, - soggiunse
la Civetta - ma per me quando il morto piange, e' segno che gli dispiace
a morire. -




XVII.

Pinocchio mangia lo zucchero, ma non vuol purgarsi; pero' quando vede
i becchini che vengono a portarlo via, allora si purga. Poi dice una
bugia e per gastigo gli cresce il naso.


Appena i tre medici furono usciti di camera, la Fata si accosto' a
Pinocchio, e, dopo averlo toccato sulla fronte, si acco'rse che era
travagliato da un febbrone da non si dire.

Allora sciolse un certa polverina bianca in un mezzo bicchier d'acqua,
e porgendolo al burattino, gli disse amorosamente:

- Bevila, e in pochi giorni sarai guarito. -

Pinocchio guardo' il bicchiere, storse un po' la bocca, e poi domando'
con voce di piagnisteo:

- e' dolce o amara?

- e' amara, ma ti fara' bene.

- Se e' amara non la voglio.

- Da' retta a me: bevila.

- A me l'amaro non mi piace.

- Bevila: e quando l'avrai bevuta, ti daro' una pallina di zucchero, per
rifarti la bocca.

- Dov'e' la pallina di zucchero?

- Eccola qui - disse la Fata, tirandola fuori da una zuccheriera d'oro.

- Prima voglio la pallina di zucchero, e poi bevero' quell'acquaccia
amara....

- Me lo prometti?

- Si'.... -

La Fata gli dette la pallina, e Pinocchio dopo averla sgranocchiata e
ingoiata in un attimo, disse leccandosi i labbri:

- Bella cosa se anche lo zucchero fosse una medicina!... Mi purgherei
tutt'i giorni.

- Ora mantieni la promessa e bevi queste poche gocciole d'acqua, che ti
renderanno la salute. -

Pinocchio prese di mala voglia il bicchiere in mano e vi ficco' dentro
la punta del naso: poi se l'accosto' alla bocca: poi torno' a ficcarci la
punta del naso: finalmente disse:

- e' troppo amara! troppo amara! Io non la posso bere.

- Come fai a dirlo, se non l'hai nemmeno assaggiata?

- Me lo figuro! L'ho sentita all'odore. Voglio prima un'altra pallina
di zucchero.... e poi la bevero'! -

Allora la Fata, con tutta la pazienza di una buona mamma, gli pose
in bocca un altro po' di zucchero; e dopo gli presento' daccapo il
bicchiere.

- Cosi' non lo posso bere! - disse il burattino, facendo mille smorfie.

- Perche'?

- Perche' mi da' noia quel guanciale che ho laggiu' sui piedi. -

La Fata gli levo' il guanciale.

- e' inutile! Nemmeno cosi' la posso bere.

- Che cos'altro ti da' noia?

- Mi da noia l'uscio di camera, che e' mezzo aperto. -

La Fata ando', e chiuse l'uscio di camera.

- Insomma, - grido' Pinocchio dando in uno scoppio di pianto -
quest'acquaccia amara, non la voglio bere, no, no, no!...

- Ragazzo mio, te ne pentirai....

- Non me n'importa....

- La tua malattia e' grave.

- Non me n'importa.....

- La febbre ti portera' in poche ore all'altro mondo....

- Non me n'importa....

- Non hai paura della morte?

- Nessuna paura! Piuttosto morire, che bevere quella medicina
cattiva. -

A questo punto, la porta della camera si spalanco', ed entrarono dentro
quattro conigli neri come l'inchiostro, che portavano sulle spalle una
piccola bara da morto.

   [Illustrazione: Entrarono dentro quattro conigli neri come
   l'inchiostro.]

- Che cosa volete da me? - grido' Pinocchio, rizzandosi tutto impaurito
a sedere sul letto.

- Siamo venuti a prenderti - rispose il coniglio piu' grosso.

- A prendermi? Ma io non sono ancora morto!...

- Ancora no: ma ti restano pochi momenti di vita, avendo tu ricusato di
bevere la medicina, che ti avrebbe guarito dalla febbre!

- O Fata mia, o Fata mia! - comincio' allora a strillare il burattino
- datemi subito quel bicchiere.... Spicciatevi, per carita', perche' non
voglio morire, no.... non voglio morire. -

E preso il bicchiere con tutt'e due le mani, lo voto' in un fiato.

- Pazienza! - dissero i conigli. - Per questa volta abbiamo fatto il
viaggio a ufo. - E tiratisi di nuovo la piccola bara sulle spalle,
uscirono di camera bofonchiando e mormorando fra i denti.

Fatto sta che di li' a pochi minuti, Pinocchio salto' giu' dal letto,
bell'e guarito; perche' bisogna sapere che i burattini di legno hanno il
privilegio di ammalarsi di rado e di guarire prestissimo.

E la Fata, vedendolo correre e ruzzare per la camera, vispo e allegro
come un gallettino di primo canto, gli disse:

- Dunque la mia medicina t'ha fatto bene davvero?

- Altro che bene! Mi ha rimesso al mondo!

- E allora come mai ti sei fatto tanto pregare a beverla?

- Egli e' che noi ragazzi siamo tutti cosi'! Abbiamo piu' paura delle
medicine che del male.

- Vergogna! I ragazzi dovrebbero sapere che un buon medicamento preso a
tempo, puo' salvarli da una grave malattia e fors'anche dalla morte....

- Oh! ma un'altra volta non mi faro' tanto pregare! Mi rammentero' di
quei conigli neri, con la bara sulle spalle.... e allora pigliero'
subito il bicchiere in mano e giu'....

- Ora vieni un po' qui da me, e raccontami come ando' che ti trovasti
fra le mani degli assassini.

- Gli ando', che il burattinaio Mangiafoco, mi dette cinque monete
d'oro, e mi disse: - To', portale al tuo babbo! - e io, invece, per la
strada trovai una Volpe e un Gatto, due persone molto per bene, che mi
dissero: - Vuoi che codeste monete diventino mille e duemila? Vieni con
noi, e ti condurremo al Campo dei miracoli. - E io dissi, andiamo; -
e loro dissero: - Fermiamoci qui all'osteria del Gambero Rosso, e dopo
la mezzanotte ripartiremo. - E io quando mi svegliai, non c'erano piu',
perche' erano partiti. Allora io cominciai a camminare di notte, che
era un buio che pareva impossibile, per cui trovai per la strada due
assassini dentro due sacchi da carbone, che mi dissero: - Metti fuori
i quattrini; - e io dissi: - non ce n'ho; - perche' le monete d'oro me
l'ero nascoste in bocca, e uno degli assassini si provo' a mettermi le
mani in bocca, e io con un morso gli staccai la mano e poi la sputai,
ma invece di una mano sputai uno zampetto di gatto. E gli assassini a
corrermi dietro, e io corri che ti corri, finche' mi raggiunsero, e mi
legarono per il collo a un albero di questo bosco col dire: - Domani
torneremo qui, e allora sarai morto e colla bocca aperta, e cosi' ti
porteremo via le monete d'oro che hai nascoste sotto la lingua. -

- E ora le quattro monete dove le hai messe? - gli domando' la Fata.

- Le ho perdute! - rispose Pinocchio; ma disse una bugia, perche' invece
le aveva in tasca.

Appena detta la bugia il suo naso, che era gia' lungo, gli crebbe subito
due dita di piu'.

- E dove le hai perdute?

- Nel bosco qui vicino. -

A questa seconda bugia, il naso seguito' a crescere.

- Se le hai perdute nel bosco vicino - disse la Fata - le cercheremo e
le ritroveremo: perche' tutto quello che si perde nel vicino bosco, si
ritrova sempre.

- Ah! ora che mi rammento bene - replico' il burattino imbrogliandosi
- le quattro monete non le ho perdute, ma senza avvedermene, le ho
inghiottite mentre bevevo la vostra medicina. -

   [Illustrazione: Il naso gli si allungo' in un modo cosi'
   straordinario....]

A questa terza bugia, il naso gli si allungo' in un modo cosi'
straordinario, che il povero Pinocchio non poteva piu' girarsi da
nessuna parte. Se si voltava di qui, batteva il naso nel letto o nei
vetri della finestra, se si voltava di la', lo batteva nelle pareti
o nella porta di camera, se alzava un po' di piu' il capo, correva il
rischio di ficcarlo in un occhio alla Fata.

E la Fata lo guardava e rideva.

- Perche' ridete? - gli domando' il burattino, tutto confuso e
impensierito di quel suo naso che cresceva a occhiate.

- Rido della bugia che hai detto.

- Come mai sapete che ho detto una bugia?

- Le bugie, ragazzo mio, si riconoscono subito, perche' ve ne sono di
due specie: vi sono le bugie che hanno le gambe corte, e le bugie che
hanno il naso lungo: la tua per l'appunto e' di quelle che hanno il naso
lungo. -

Pinocchio, non sapendo piu' dove nascondersi per la vergogna, si provo' a
fuggire di camera, ma non gli riusci'. Il suo naso era cresciuto tanto,
che non passava piu' dalla porta.




XVIII.

Pinocchio ritrova la Volpe e il Gatto, e va con loro a seminare le
quattro monete nel Campo dei miracoli.


Come potete immaginarvelo, la Fata lascio' che il burattino piangesse e
urlasse una buona mezz'ora a motivo di quel suo naso che non passava
piu' dalla porta di camera: e lo fece per dargli una severa lezione e
perche' si correggesse dal brutto vizio di dire bugie, il piu' brutto
vizio che possa avere un ragazzo. Ma quando lo vide trasfigurato e
cogli occhi fuori della testa dalla gran disperazione, allora, mossa
a pieta', batte' le mani insieme, e a quel segnale entrarono in camera
dalla finestra un migliaio di grossi uccelli chiamati _Picchi_,
i quali, posatisi tutti sul naso di Pinocchio, cominciarono a
beccarglielo tanto e poi tanto, che in pochi minuti quel naso enorme e
spropositato si trovo' ridotto alla sua grandezza naturale.

- Quanto siete buona, Fata mia, - disse il burattino, asciugandosi gli
occhi - e quanto bene vi voglio!

- Ti voglio bene anch'io, - rispose la Fata - e se tu vuoi rimanere con
me, tu sarai il mio fratellino e io la tua buona sorellina....

- Io resterei volentieri.... ma il mio povero babbo?

- Ho pensato a tutto. Il tuo babbo e' stato digia' avvertito: e prima che
faccia notte, sara' qui.

- Davvero? - grido' Pinocchio, saltando dall'allegrezza. - Allora,
Fatina mia, se vi contentate, vorrei andargli incontro! Non vedo l'ora
di poter dare un bacio a quel povero vecchio, che ha sofferto tanto per
me!

- Va' pure, ma bada di non ti sperdere. Prendi la via del bosco, e sono
sicura che lo incontrerai. -

Pinocchio parti': e appena entrato nel bosco, comincio' a correre come
un caprio'lo. Ma quando fu arrivato a un certo punto, quasi in faccia
alla Quercia grande, si fermo', perche' gli parve di aver sentito gente
fra mezzo alle frasche. Difatti vide apparire sulla strada, indovinate
chi?... la Volpe e il Gatto, ossia i due compagni di viaggio coi quali
aveva cenato all'osteria del Gambero rosso.

- Ecco il nostro caro Pinocchio! - grido' la Volpe, abbracciandolo e
baciandolo. - Come mai sei qui?

- Come mai sei qui? - ripete' il Gatto.

- e' una storia lunga - disse il burattino - e ve la raccontero' a
comodo. Sappiate pero' che l'altra notte, quando mi avete lasciato solo
nell'osteria ho trovato gli assassini per la strada....

- Gli assassini?... Oh povero amico! E che cosa volevano?

   [Illustrazione: - Ecco il nostro caro Pinocchio! - grido' la
   Volpe, abbracciandolo.]

- Mi volevano rubare le monete d'oro.

- Infami!... - disse la Volpe.

- Infamissimi! - ripete' il Gatto.

- Ma io cominciai a scappare - continuo' a dire il burattino - e loro
sempre dietro: finche' mi raggiunsero e m'impiccarono a un ramo di
quella quercia.... -

E Pinocchio accenno' la Quercia grande, che era li' a due passi.

- Si puo' sentir di peggio? - disse la Volpe. - In che mondo siamo
condannati a vivere! Dove troveremo un rifugio sicuro noialtri
galantuomini? -

Nel tempo che parlavano cosi', Pinocchio si accorse che il gatto era
zoppo dalla gamba destra davanti, perche' gli mancava in fondo tutto lo
zampetto cogli unghioli; per cui gli domando':

- Che cosa hai fatto del tuo zampetto? -

Il gatto voleva rispondere qualche cosa, ma s'imbroglio'. Allora la
Volpe disse subito:

- Il mio amico e' troppo modesto, e per questo non risponde. Rispondero'
io per lui. Sappi dunque che un'ora fa abbiamo incontrato sulla strada
un vecchio lupo, quasi svenuto dalla fame, che ci ha chiesto un po'
d'elemosina. Non avendo noi da dargli nemmeno una lisca di pesce, che
cosa ha fatto l'amico mio, che ha davvero un cuore di Cesare? Si e'
staccato coi denti uno zampetto delle sue gambe davanti e l'ha gettato
a quella povera bestia, perche' potesse sdigiunarsi. -

E la Volpe, nel dir cosi' si asciugo' una lagrima.

Pinocchio, commosso anche lui, si avvicino' al Gatto, sussurrandogli
negli orecchi:

- Se tutti i gatti ti somigliassero, fortunati i topi!

- E ora che cosa fai in questi luoghi? - domando' la Volpe al burattino.

- Aspetto il mio babbo, che deve arrivare qui di momento in momento.

- E le tue monete d'oro?

- Le ho sempre in tasca, meno una che la spesi all'osteria del Gambero
rosso.

- E pensare che, invece di quattro monete, potrebbero diventare domani
mille e duemila! Perche' non da'i retta al mio consiglio? Perche' non vai
a seminarle nel Campo dei miracoli?

- Oggi e' impossibile: vi andero' un altro giorno.

- Un altro giorno sara' tardi! - disse la Volpe.

- Perche'?

- Perche' quel campo e' stato comprato da un gran signore, e da domani in
la' non sara' piu' permesso a nessuno di seminarvi i denari.

- Quant'e' distante di qui il Campo dei miracoli?

- Due chilometri appena. Vuoi venire con noi? Fra mezz'ora sei la':
semini subito le quattro monete: dopo pochi minuti ne raccogli duemila,
e stasera ritorni qui con le tasche piene. Vuoi venire con noi? -

Pinocchio esito' un poco a rispondere, perche' gli torno' in mente la
buona Fata, il vecchio Geppetto e gli avvertimenti del Grillo-parlante;
ma poi fini' col fare come fanno tutti i ragazzi senza un fil di
giudizio e senza cuore; fini', cioe', col dare una scrollatina di capo,
e disse alla Volpe e al Gatto:

- Andiamo pure; io vengo con voi. -

E partirono.

Dopo aver camminato una mezza giornata arrivarono a una citta' che
aveva nome <<Acchiappacitrulli.>> Appena entrato in citta', Pinocchio
vide tutte le strade popolate di cani spelacchiati, che sbadigliavano
dall'appetito, di pecore tosate, che tremavano dal freddo, e di galline
rimaste senza cresta e senza bargigli, che chiedevano l'elemosina d'un
chicco di granturco, di grosse farfalle che non potevano piu' volare,
perche' avevano venduto le loro bellissime ali colorite, di pavoni
tutti scodati, che si vergognavano a farsi vedere, e di fagiani che
zampettavano cheti cheti, rimpiangendo le loro scintillanti penne d'oro
e d'argento, ormai perdute per sempre.

In mezzo a questa folla di accattoni e di poveri vergognosi, passavano
di tanto in tanto alcune carrozze signorili con entro o qualche Volpe,
o qualche Gazza ladra, o qualche uccellaccio di rapina.

- E il Campo dei miracoli dov'e'? - domando' Pinocchio.

- e' qui a due passi. -

   [Illustrazione: Vide tutte le strade popolate di cani
   spelacchiati.]

Detto fatto traversarono la citta', e, usciti fuori delle mura, si
fermarono in un campo solitario che, su per giu', somigliava a tutti gli
altri campi.

- Eccoci giunti; - disse la Volpe al burattino - ora chinati giu' a
terra, scava con le mani una piccola buca nel campo, e mettici dentro
le monete d'oro. -

Pinocchio obbedi'. Scavo' la buca, ci pose le quattro monete d'oro che
gli erano rimaste: e dopo ricopri' la buca con un po' di terra.

- Ora poi - disse la Volpe - va' alla gora qui vicina, prendi una
secchia d'acqua e annaffia il terreno dove hai seminato. -

Pinocchio ando' alla gora, e perche' non aveva li' per li' una secchia, si
levo' di piedi una ciabatta, e riempitala d'acqua, annaffio' la terra che
copriva la buca. Poi domando':

- C'e' altro da fare?

- Nient'altro; - rispose la Volpe - ora possiamo andar via. Tu poi
ritorna qui fra una ventina di minuti, e troverai l'arboscello gia'
spuntato dal suolo e coi rami tutti carichi di monete. -

Il povero burattino, fuori di se' dalla gran contentezza, ringrazio'
mille volte la Volpe e il Gatto, e promise loro un bellissimo regalo.

- Noi non vogliamo regali; - risposero que' due malanni - a noi ci
basta di averti insegnato il modo di arricchire senza durar fatica, e
siamo contenti come pasque. -

Cio' detto salutarono Pinocchio, e augurandogli una buona raccolta, se
ne andarono per i fatti loro.




XIX.

Pinocchio e' derubato delle sue monete d'oro, e per gastigo si busca
quattro mesi di prigione.


Il burattino, ritornato in citta', comincio' a contare i minuti a uno a
uno: e quando gli parve che fosse l'ora, riprese subito la strada che
menava al Campo dei miracoli.

E mentre camminava con passo frettoloso, il cuore gli batteva forte e
gli faceva tic, tac, tic, tac, come un orologio da sala, quando corre
davvero. E intanto pensava dentro di se':

- E se invece di mille monete ne trovassi su i rami dell'albero
duemila?... E se invece di duemila, ne trovassi cinquemila? e se invece
di cinquemila, ne trovassi centomila? O che bel signore, allora, che
diventerei!... Vorrei avere un bel palazzo, mille cavallini di legno
e mille scuderie, per potermi baloccare, una cantina di rosolii e
di alchermes, e una libreria tutta piena di canditi, di torte, di
panettoni, di mandorlati e di cialdoni colla panna. -

   [Illustrazione: Tiro' fuori una mano di tasca e si dette una
   lunghissima grattatina di capo.]

Cosi' fantasticando, giunse in vicinanza del campo, e li' si fermo' a
guardare se per caso avesse potuto scorgere qualche albero coi rami
carichi di monete: ma non vide nulla. Fece altri cento passi in avanti,
e nulla; entro' sul campo.... ando' proprio su quella piccola buca, dove
aveva sotterrato i suoi zecchini, e nulla. Allora divento' pensieroso,
e, dimenticando le regole del Galateo e della buona creanza, tiro' fuori
una mano di tasca e si dette una lunghissima grattatina di capo.

In quel mentre senti' fischiarsi negli orecchi una gran risata: e
voltandosi in su, vide sopra un albero un grosso pappagallo, che si
spollinava le poche penne che aveva addosso.

- Perche' ridi? - gli domando' Pinocchio con voce di bizza.

- Rido, perche' nello spollinarmi mi son fatto il solletico sotto le
ali. -

Il burattino non rispose. Ando' alla gora e riempita d'acqua la solita
ciabatta, si pose nuovamente ad annaffiare la terra, che ricopriva le
monete d'oro.

Quand'ecco che un'altra risata, anche piu' impertinente della prima, si
fece sentire nella solitudine silenziosa di quel campo.

- Insomma, - grido' Pinocchio arrabbiandosi - si puo' sapere, Pappagallo
mal educato, di che cosa ridi?

- Rido di quei barbagianni, che credono a tutte le scioccherie e che si
lasciano trappolare da chi e' piu' furbo di loro.

- Parli forse di me?

- Si', parlo di te, povero Pinocchio: di te che sei cosi' dolce di sale,
da credere che i denari si possano seminare e raccogliere nei campi,
come si seminano i fagiuoli e le zucche. Anch'io l'ho creduto una
volta, e oggi ne porto le pene. Oggi (ma troppo tardi!) mi son dovuto
persuadere che per mettere insieme onestamente pochi soldi bisogna
saperseli guadagnare o col lavoro delle proprie mani o coll'ingegno
della propria testa.

- Non ti capisco - disse il burattino, che gia' cominciava a tremare
dalla paura.

- Pazienza! Mi spieghero' meglio - soggiunse il Pappagallo. - Sappi
dunque che, mentre tu eri in citta', la Volpe e il Gatto sono tornati
in questo campo: hanno preso le monete d'oro sotterrate, e poi sono
fuggiti come il vento. E ora, chi li raggiunge e' bravo! -

Pinocchio resto' a bocca aperta, e non volendo credere alle parole del
Pappagallo, comincio' colle mani e colle unghie a scavare il terreno che
aveva annaffiato. E scava, scava, scava, fece una buca cosi' profonda,
che ci sarebbe entrato per ritto un pagliaio: ma le monete non c'erano
piu'.

Preso allora dalla disperazione, torno' di corsa in citta' e ando'
difilato in tribunale, per denunziare al giudice i due malandrini, che
lo avevano derubato.

Il giudice era uno scimmione della razza dei Gorilla: un vecchio
scimmione rispettabile per la sua grave eta', per la sua barba bianca e
specialmente per i suoi occhiali d'oro, senza vetri, che era costretto
a portare continuamente, a motivo d'una flussione d'occhi, che lo
tormentava da parecchi anni.

   [Illustrazione: Pinocchio, alla presenza del giudice racconto'
   per filo e per segno l'iniqua frode.]

Pinocchio, alla presenza del giudice, racconto' per filo e per segno
l'iniqua frode, di cui era stato vittima; dette il nome, il cognome e
i connotati dei malandrini, e fini' chiedendo giustizia.

Il giudice lo ascolto' con molta benignita'; prese vivissima parte al
racconto: s'inteneri', si commosse: e quando il burattino non ebbe piu'
nulla da dire, allungo' la mano e sono' il campanello.

A quella scampanellata comparvero subito due can mastini vestiti da
giandarmi.

Allora il giudice, accennando Pinocchio ai giandarmi, disse loro:

- Quel povero diavolo e' stato derubato di quattro monete d'oro:
pigliatelo dunque, e mettetelo subito in prigione. -

Il burattino, sentendosi dare questa sentenza fra capo e collo,
rimase di princisbecco e voleva protestare: ma i giandarmi, a scanso
di perditempi inutili, gli tapparono la bocca e lo condussero in
gattabuia.

E li' v'ebbe a rimanere quattro mesi: quattro lunghissimi mesi:
e vi sarebbe rimasto anche di piu', se non si fosse dato un caso
fortunatissimo. Perche' bisogna sapere che il giovane Imperatore
che regnava nella citta' di Acchiappacitrulli, avendo riportato una
bella vittoria contro i suoi nemici, ordino' grandi feste pubbliche,
luminarie, fuochi artificiali, corse di barberi e di velocipedi, e in
segno di maggiore esultanza, volle che fossero aperte anche le carceri
e mandati fuori tutti i malandrini.

- Se escono di prigione gli altri, voglio uscire anch'io - disse
Pinocchio al carceriere.

   [Illustrazione: - Quel povero diavolo e' stato derubato di
   quattro monete d'oro: pigliatelo dunque, e mettetelo subito in
   prigione.]

- Voi no, - rispose il carceriere - perche' voi non siete del bel
numero....

- Domando scusa; - replico' Pinocchio - sono un malandrino anch'io.

   [Illustrazione: Gli tapparono la bocca e lo condussero in
   gattabuia.]

- In questo caso avete mille ragioni, - disse il carceriere; e
levandosi il berretto rispettosamente e salutandolo, gli apri' le porte
della prigione e lo lascio' scappare.




XX.

Liberato dalla prigione, si avvia per tornare a casa della Fata; ma
lungo la strada trova un serpente orribile, e poi rimane preso alla
tagliuola.


Figuratevi l'allegrezza di Pinocchio quando si senti' libero. Senza
stare a dire che e' e che non e', usci' subito fuori della citta' e riprese
la strada che doveva ricondurlo alla Casina della Fata.

A cagione del tempo piovigginoso, la strada era diventata tutta un
pantano e ci si andava fino a mezza gamba.

Ma il burattino non se ne dava per inteso.

Tormentato dalla passione di rivedere il suo babbo e la sua sorellina
dai capelli turchini, correva a salti come un can levriero, e nel
correre le pillacchere gli schizzavano fin sopra il berretto. Intanto
andava dicendo fra se' e se':

- Quante disgrazie mi sono accadute... E me le merito! perche' io
sono un burattino testardo e piccoso..., voglio far sempre tutte le
cose a modo mio, senza dar retta a quelli che mi voglion bene e che
hanno mille volte piu' giudizio di me!... Ma da questa volta in la',
faccio proponimento di cambiar vita e di diventare un ragazzo ammodo
e ubbidiente!... Tanto ormai ho bell'e visto che i ragazzi, a essere
disubbidienti, ci scapitano sempre e non ne infilano mai una per il su'
verso. E il mio babbo mi avra' aspettato?... Ce lo trovero' a casa della
Fata? e' tanto tempo, pover'uomo, che non lo vedo piu', e che mi struggo
di fargli mille carezze e di finirlo dai baci! E la Fata mi perdonera'
la brutta azione che le ho fatta?... E pensare che ho ricevuto da lei
tante attenzioni e tante cure amorose.... e pensare che se oggi son
sempre vivo, lo debbo a lei! Ma si puo' dare un ragazzo piu' ingrato e
piu' senza cuore di me?... -

Nel tempo che diceva cosi', si fermo' tutt'a un tratto spaventato, e fece
quattro passi indietro.

Che cosa aveva veduto?

Aveva veduto un grosso serpente, disteso attraverso alla strada, che
aveva la pelle verde, gli occhi di fuoco e la coda appuntata che gli
fumava come una cappa di camino.

Impossibile immaginarsi la paura del burattino: il quale,
allontanandosi piu' di mezzo chilometro, si mise a sedere sopra un
monticello di sassi, aspettando che il serpente se ne andasse una buona
volta per i fatti suoi e lasciasse libero il passo della strada.

Aspetto' un'ora; due ore: tre ore: ma il serpente era sempre la', e
anche di lontano, si vedeva il rosseggiare de' suoi occhi di fuoco e la
colonna di fumo che gli usciva dalla punta della coda.

Allora Pinocchio, figurandosi di aver coraggio, si avvicino' a pochi
passi di distanza, e facendo una vocina dolce, insinuante e sottile,
disse al serpente:

- Scusi, signor Serpente, che mi farebbe il piacere di tirarsi un
pochino da una parte, tanto da lasciarmi passare? -

Fu lo stesso che dire al muro. Nessuno si mosse.

Allora riprese colla solita vocina:

- Deve sapere, signor Serpente, che io vado a casa, dove c'e' il mio
babbo che mi aspetta e che e' tanto tempo che non lo vedo piu'!... Si
contenta dunque, che io seguiti per la mia strada? -

Aspetto' un segno di risposta a quella domanda: ma la risposta non
venne: anzi il serpente, che fin allora pareva arzillo e pieno di vita,
divento' immobile e quasi irrigidito. Gli occhi gli si chiusero, e la
coda gli smesse di fumare.

- Che sia morto davvero? - disse Pinocchio, dandosi una fregatina
di mani dalla gran contentezza; e senza mettere tempo in mezzo, fece
l'atto di scavalcarlo, per passare dall'altra parte della strada. Ma
non aveva ancora finito di alzare la gamba, che il serpente si rizzo'
all'improvviso come una molla scattata: e il burattino, nel tirarsi
indietro spaventato, inciampo' e cadde per terra.

   [Illustrazione: Cadde cosi' male, che resto' col capo conficcato
   nel fango della strada....]

E per l'appunto cadde cosi' male, che resto' col capo conficcato nel
fango della strada e colle gambe ritte su in aria.

Alla vista di quel burattino, che sgambettava a capofitto con una
velocita' incredibile, il serpente fu preso da una tal convulsione di
risa che ridi, ridi, ridi, alla fine, dallo sforzo del troppo ridere,
gli si strappo' una vena sul petto: e quella volta mori' davvero.

Allora Pinocchio ricomincio' a correre per arrivare a casa della Fata
avanti che si facesse buio. Ma lungo la strada, non potendo piu' reggere
ai morsi terribili della fame, salto' in un campo coll'intenzione di
cogliere poche ciocche d'uva moscadella. Non l'avesse mai fatto!

Appena giunto sotto la vite, _crac_.... senti' stringersi le gambe da
due ferri taglienti, che gli fecero vedere quante stelle c'erano in
cielo.

Il povero burattino era rimasto preso a una tagliuola appostata la'
da alcuni contadini per beccarvi alcune grosse faine, che erano il
flagello di tutti i polli del vicinato.




XXI.

Pinocchio e' preso da un contadino, il quale lo costringe a far da can
di guardia a un pollaio.


Pinocchio, come potete figurarvelo, si de'tte a piangere, a strillare,
a raccomandarsi: ma erano pianti e grida inutili, perche' li' all'intorno
non si vedevano case, e dalla strada non passava anima viva.

Intanto si fece notte.

Un po' per lo spasimo della tagliuola che gli segava gli stinchi, e un
po' per la paura di trovarsi solo e al buio in mezzo a quei campi, il
burattino principiava quasi a svenirsi: quando a un tratto, vedendosi
passare una lucciola di sul capo, la chiamo' e le disse:

- O lucciolina, mi faresti la carita' di liberarmi da questo
supplizio?...

- Povero figliuolo! - replico' la lucciola, fermandosi impietosita a
guardarlo. - Come mai sei rimasto colle gambe attanagliate fra cotesti
ferri arrotati?

- Sono entrato nel campo per cogliere due grappoli di quest'uva
moscadella, e....

- Ma l'uva era tua?

- No....

- E allora chi t'ha insegnato a portar via la roba degli altri?...

- Avevo fame....

- La fame, ragazzo mio, non e' una buona ragione per potersi appropriare
la roba che non e' nostra...

- e' vero, e' vero! - grido' Pinocchio piangendo - ma un'altra volta non
lo faro' piu'. -

A questo punto il dialogo fu interrotto da un piccolissimo rumore di
passi, che si avvicinavano. Era il padrone del campo che veniva in
punta di piedi a vedere se qualcuna di quelle faine, che gli mangiavano
di nottetempo i polli, fosse rimasta presa al trabocchetto della
tagliuola.

E la sua maraviglia fu grandissima quando, tirata fuori la lanterna di
sotto al pastrano, s'acco'rse che, invece di una faina, c'era rimasto
preso un ragazzo.

- Ah, ladracchio'lo! - disse il contadino incollerito - dunque sei tu
che mi porti via le galline?

- Io no, io no! - grido' Pinocchio, singhiozzando. - Io sono entrato nel
campo per prendere soltanto due grappoli d'uva!

- Chi ruba l'uva e' capacissimo di rubare anche i polli. Lascia fare a
me, che ti daro' una lezione da ricordartene per un pezzo. -

   [Illustrazione: - Ah, ladracchio'lo! dunque sei tu che mi porti
   via le galline?]

E aperta la tagliuola, afferro' il burattino per la collottola e lo
porto' di peso fino a casa, come si porterebbe un agnellino di latte.

Arrivato che fu sull'aia dinanzi alla casa, lo scaravento' in terra: e
tenendogli un piede sul collo, gli disse:

- Oramai e' tardi e voglio andare a letto. I nostri conti gli
aggiusteremo domani. Intanto, siccome oggi m'e' morto il cane che mi
faceva la guardia di notte, tu prenderai subito il suo posto. Tu mi
farai da cane di guardia. -

   [Illustrazione: - Tu puoi andare a cuccia in quel casotto di
   legno.]

Detto fatto, gl'infilo' al collo un grosso collare tutto coperto di
spunzoni d'ottone, e glielo strinse in modo, da non poterselo levare
passandoci la testa di dentro. Al collare c'era attaccata una lunga
catenella di ferro: e la catenella era fissata nel muro.

- Se questa notte - disse il contadino - cominciasse a piovere, tu puoi
andare a cuccia in quel casotto di legno, dove c'e' sempre la paglia
che ha servito di letto per quattro anni al mio povero cane. E se per
disgrazia venissero i ladri, ricordati di stare a orecchi ritti e di
abbaiare. -

Dopo quest'ultimo avvertimento, il contadino entro' in casa chiudendo
la porta con tanto di catenaccio: e il povero Pinocchio rimase
accovacciato sull'aia piu' morto che vivo, a motivo del freddo, della
fame e della paura. E di tanto in tanto cacciandosi rabbiosamente le
mani dentro il collare, che gli serrava la gola, diceva piangendo:

- Mi sta bene!... Pur troppo mi sta bene! Ho voluto fare lo svogliato,
il vagabondo.... ho voluto dar retta ai cattivi compagni, e per questo
la fortuna mi perseguita sempre. Se fossi stato un ragazzino per bene,
come ce n'e' tanti; se avessi avuto voglia di studiare e di lavorare, se
fossi rimasto in casa col mio povero babbo, a quest'ora non mi troverei
qui, in mezzo ai campi, a fare il cane di guardia alla casa di un
contadino. Oh se potessi rinascere un'altra volta!... Ma oramai e' tardi
e ci vuol pazienza! -

Fatto questo piccolo sfogo, che gli venne proprio dal cuore, entro'
dentro il casotto e si addormento'.




XXII.

Pinocchio scuopre i ladri, e in ricompensa di essere stato fedele vien
posto in liberta'.


Ed era gia' piu' di due ore che dormiva saporitamente, quando verso la
mezzanotte fu svegliato da un bisbiglio e da un pissi-pissi di vocine
strane, che gli parve di sentir nell'aia. Messa fuori la punta del
naso dalla buca del casotto, vide riunite a consiglio quattro bestiole
di pelame scuro che parevano gatti. Ma non erano gatti: erano faine,
animaletti carnivori, ghiottissimi d'uova e di pollastrine giovani.
Una di queste faine, staccandosi dalle sue compagne, ando' alla buca del
casotto, e disse sottovoce:

- Buona sera, Melampo.

- Io non mi chiamo Melampo - rispose il burattino.

- O dunque chi sei?

- Io sono Pinocchio.

- E che cosa fai costi'?

- Faccio il cane di guardia.

- O Melampo dov'e'? dov'e' il vecchio cane, che stava in questo casotto?

- e' morto questa mattina.

- Morto? povera bestia!... Era tanto buono!... Ma giudicandoti dalla
fisonomia, anche te mi sembri un cane di garbo.

- Domando scusa, io non sono un cane!...

- O chi sei?

   [Illustrazione: Una di queste faine, staccandosi dalle sue
   compagne ando' alla buca del casotto.]

- Io sono un burattino.

- E fai da cane di guardia?

- Pur troppo: per mia punizione!...

- Ebbene, io ti propongo gli stessi patti che avevo col defunto
Melampo, e sarai contento.

- E questi patti sarebbero?

- Noi verremo una volta la settimana, come per il passato, a visitare
di notte questo pollaio e porteremo via otto galline. Di queste
galline, sette le mangeremo noi, e una la daremo a te, a condizione,
s'intende bene, che tu faccia finta di dormire e non ti venga mai
l'estro di abbaiare e di svegliare il contadino.

- E Melampo faceva proprio cosi'? - domando' Pinocchio.

- Faceva cosi', e fra noi e lui, siamo andati sempre d'accordo. Dormi
dunque tranquillamente, e stai sicuro che prima di partire di qui ti
lasceremo sul casotto una gallina bell'e pelata per la colazione di
domani. Ci siamo intesi bene?

- Anche troppo bene!... - rispose Pinocchio: e tentenno' il capo in
un certo modo minaccioso, come se avesse voluto dire: - Fra poco ci
riparleremo!... -

Quando le quattro faine si credettero sicure del fatto loro, andarono
difilato al pollaio, che rimaneva appunto vicinissimo al casotto del
cane; e aperta a furia di denti e di unghioli la porticina di legno,
che ne chiudeva l'entrata, vi sgusciarono dentro, una dopo l'altra.
Ma non erano ancora finite d'entrare, che sentirono la porticina
richiudersi con grandissima violenza.

Quello che l'aveva richiusa era Pinocchio; il quale, non contento di
averla richiusa, vi passo' davanti per maggior sicurezza una grossa
pietra, a guisa di puntello.

E poi comincio' ad abbaiare: e, abbaiando proprio come se fosse un cane
di guardia, faceva colla voce: _bu'-bu'-bu'-bu'_.

A quella abbaiata, il contadino salto' il letto, e preso il fucile e
affacciatosi alla finestra, domando':

- Che c'e' di nuovo?

- Ci sono i ladri! - rispose Pinocchio.

- Dove sono?

- Nel pollaio.

- Ora scendo subito. -

E difatti, in men che si dice _amen_, il contadino scese: entro' di
corsa nel pollaio, e dopo avere acchiappate e rinchiuse in un sacco le
quattro faine, disse loro con accento di vera contentezza:

- Alla fine siete cascate nelle mie mani! Potrei punirvi, ma si' vil
non sono! Mi contentero', invece, di portarvi domani all'oste del vicino
paese, il quale vi spellera' e vi cucinera' a uso lepre dolce e forte. e'
un onore che non vi meritate, ma gli uomini generosi come me non badano
a queste piccolezze!... -

Quindi, avvicinatosi a Pinocchio, comincio' a fargli molte carezze, e
fra le altre cose, gli domando':

- Com'hai fatto a scoprire il complotto di queste quattro ladroncelle?
E dire che Melampo, il mio fido Melampo, non s'era mai accorto di
nulla!... -

Il burattino, allora, avrebbe potuto raccontare quel che sapeva;
avrebbe potuto, cioe', raccontare i patti vergognosi che passavano tra
il cane e le faine; ma ricordandosi che il cane era morto, penso' subito
dentro di se': - A che serve accusare i morti?... I morti son morti, e
la miglior cosa che si possa fare e' quella di lasciarli in pace!...

- All'arrivo delle faine sull'aia, eri sveglio o dormivi? - continuo' a
chiedergli il contadino.

- Dormivo: - rispose Pinocchio - ma le faine mi hanno svegliato coi
loro chiacchiericci, e una e' venuta fin qui al casotto per dirmi:
<<Se prometti di non abbaiare, e di non svegliare il padrone, noi
ti regaleremo una pollastra bell'e pelata!>> Capite, eh? Avere la
sfacciataggine di fare a me una simile proposta! Perche' bisogna sapere
che io sono un burattino, che avro' tutti i difetti di questo mondo: ma
non avro' mai quello di star di balla e di reggere il sacco alla gente
disonesta!

- Bravo ragazzo! - grido' il contadino, battendogli sur una spalla.
- Cotesti sentimenti ti fanno onore: e per provarti la mia grande
soddisfazione, ti lascio libero fin d'ora di tornare a casa. -

E gli levo' il collare da cane.




XXIII.

Pinocchio piange la morte della bella Bambina dai capelli turchini:
poi trova un Colombo, che lo porta sulla riva del mare, e li' si getta
nell'acqua per andare in aiuto del suo babbo Geppetto.


Appena Pinocchio non senti' piu' il peso durissimo e umiliante di quel
collare intorno al collo, si pose a scappare attraverso ai campi, e non
si fermo' un solo minuto finche' non ebbe raggiunta la strada maestra,
che doveva ricondurlo alla casina della Fata.

Arrivato sulla strada maestra, si volto' in giu' a guardare nella
sottoposta pianura, e vide benissimo, a occhio nudo, il bosco dove
disgraziatamente aveva incontrato la Volpe e il Gatto: vide, fra mezzo
agli alberi, inalzarsi la cima di quella Quercia grande, alla quale era
stato appeso ciondoloni per il collo; ma, guarda di qui, guarda di la',
non gli fu possibile di vedere la piccola casa della bella Bambina dai
capelli turchini.

Allora ebbe una specie di tristo presentimento; e datosi a correre con
quanta forza gli rimaneva nelle gambe, si trovo' in pochi minuti sul
prato, dove sorgeva una volta la Casina bianca. Ma la Casina bianca non
c'era piu'. C'era, invece, una piccola pietra di marmo, sulla quale si
leggevano in carattere stampatello queste dolorose parole:

                               QUI GIACE
                    LA BAMBINA DAI CAPELLI TURCHINI
                            MORTA DI DOLORE
                  PER ESSERE STATA ABBANDONATA DAL SUO
                         FRATELLINO PINOCCHIO.

Come rimanesse il burattino, quand'ebbe compitate alla peggio quelle
parole, lo lascio pensare a voi. Cadde bocconi a terra, e coprendo di
mille baci quel marmo mortuario, de'tte in un grande scoppio di pianto.
Pianse tutta la notte, e la mattina dopo, sul far del giorno, piangeva
sempre, sebbene negli occhi non avesse piu' lacrime: e le sue grida e
i suoi lamenti erano cosi' strazianti ed acuti, che tutte le colline
all'intorno ne ripetevano l'eco.

E piangendo diceva:

<<O Fatina mia, perche' sei morta?... perche', invece di te, non sono
morto io, che sono tanto cattivo, mentre tu eri tanto buona?... E
il mio babbo dove sara'? O Fatina mia, dimmi dove posso trovarlo, che'
voglio stare sempre con lui, e non lasciarlo piu'! piu'! piu'!... O Fatina
mia, dimmi che non e' vero che sei morta!... Se davvero mi vuoi bene....
se vuoi bene al tuo fratellino, rivivisci.... ritorna viva come prima!
Non ti dispiace a vedermi solo, abbandonato da tutti?... Se arrivano
gli assassini, mi attaccheranno daccapo al ramo dell'albero.... e
allora moriro' per sempre. Che vuoi che io faccia qui solo in questo
mondo? Ora che ho perduto te e il mio babbo, chi mi dara' da mangiare?
Dove andero' a dormire la notte? Chi mi fara' la giacchettina nuova? Oh!
sarebbe meglio, cento volte meglio, che morissi anch'io! Si', voglio
morire! ih! ih! ih!>>

   [Illustrazione: - O Fatina mia perche' sei morta?]

E mentre si disperava a questo modo, fece l'atto di volersi strappare i
capelli: ma i suoi capelli, essendo di legno, non pote' nemmeno levarsi
il gusto di ficcarci dentro le dita.

Intanto passo' su per aria un grosso Colombo, il quale soffermatosi, a
ali distese, gli grido' da una grande altezza:

- Dimmi, bambino, che cosa fai costaggiu'?

- Non lo vedi? piango! - disse Pinocchio alzando il capo verso quella
voce, e strofinandosi gli occhi colla manica della giacchetta.

- Dimmi, - soggiunse allora il Colombo - non conosci per caso fra i
tuoi compagni, un burattino, che ha nome Pinocchio?

- Pinocchio? Hai detto Pinocchio? - ripete' il burattino saltando subito
in piedi. - Pinocchio sono io! -

Il Colombo, a questa risposta, si calo' velocemente e venne a posarsi a
terra. Era piu' grosso di un tacchino.

- Conoscerai dunque anche Geppetto? - domando' al burattino.

- Se lo conosco! e' il mio povero babbo! Ti ha forse parlato di me?
Mi conduci da lui? ma e' sempre vivo? rispondimi, per carita'; e' sempre
vivo?

- L'ho lasciato tre giorni fa sulla spiaggia del mare.

- Che cosa faceva?

- Si fabbricava da se' una piccola barchetta, per traversare l'Oceano.
Quel pover'uomo sono piu' di quattro mesi che gira per il mondo in cerca
di te: e non avendoti potuto mai trovare, ora si e' messo in capo di
cercarti nei paesi lontani del nuovo mondo.

- Quanto c'e' di qui alla spiaggia? - domando' Pinocchio con ansia
affettuosa.

- Piu' di mille chilometri.

- Mille chilometri? O Colombo mio, che bella cosa potessi avere le tue
ali!...

- Se vuoi venire, ti ci porto io.

- Come?

- A cavallo sulla mia groppa. Sei peso dimolto?

- Peso? tutt'altro! Son leggiero come una foglia. -

E li', senza stare a dir altro, Pinocchio salto' sulla groppa al Colombo;
e messa una gamba di qui e l'altra di la', come fanno i cavallerizzi,
grido' tutto contento: <<Galoppa, galoppa, cavallino, che' mi preme
di arrivar presto!...>> Il Colombo prese l'ai're e in pochi minuti
arrivo' col volo tanto in alto, che toccava quasi le nuvole. Giunto a
quell'altezza straordinaria, il burattino ebbe la curiosita' di voltarsi
in giu' a guardare: e fu preso da tanta paura e da tali giracapi,
che per evitare il pericolo di venir di sotto, si avviticchio' colle
braccia, stretto stretto, al collo della sua piumata cavalcatura.

   [Illustrazione: Si avviticchio' colle braccia, stretto stretto,
   al collo della sua piumata cavalcatura.]

Volarono tutto il giorno. Sul far della sera, il Colombo disse:

- Ho una gran sete!

- E io una gran fame! - soggiunse Pinocchio.

- Fermiamoci a questa colombaia pochi minuti; e dopo ci rimetteremo in
viaggio, per essere domattina all'alba sulla spiaggia del mare. -

Entrarono in una colombaia deserta, dove c'era soltanto una catinella
piena d'acqua e un cestino ricolmo di vecce.

Il burattino, in tempo di vita sua, non aveva mai potuto patire le
vecce: a sentir lui, gli facevano nausea, gli rivoltavano lo stomaco:
ma quella sera ne mangio' a strippapelle, e quando l'ebbe quasi finite,
si volto' al Colombo e gli disse:

- Non avrei mai creduto che le vecce fossero cosi' buone!

- Bisogna persuadersi, ragazzo mio, - replico' il Colombo - che quando
la fame dice davvero e non c'e' altro da mangiare, anche le vecce
diventano squisite! La fame non ha capricci ne' ghiottonerie! -

Fatto alla svelta un piccolo spuntino, si riposero in viaggio, e via!
La mattina dopo arrivarono sulla spiaggia del mare.

Il Colombo poso' a terra Pinocchio, e non volendo nemmeno la seccatura
di sentirsi ringraziare per aver fatto una buona azione, riprese subito
il volo e spari'.

La spiaggia era piena di gente che urlava e gesticolava, guardando
verso il mare.

- Che cos'e' accaduto? - domando' Pinocchio a una vecchina.

- Gli e' accaduto che un povero babbo, avendo perduto il figliuolo,
gli e' voluto entrare in una barchetta per andare a cercarlo di la' dal
mare; e il mare oggi e' molto cattivo e la barchetta sta per andare
sott'acqua....

- Dov'e' la barchetta?

- Eccola laggiu', diritta al mio dito - disse la vecchia, accennando una
piccola barca che, veduta a quella distanza pareva un guscio di noce
con dentro un omino piccino piccino.

Pinocchio appunto' gli occhi da quella parte, e dopo aver guardato
attentamente, caccio' un urlo acutissimo gridando:

- Gli e' il mi' babbo! gli e' il mi' babbo! -

Intanto la barchetta, sbattuta dall'infuriare dell'onde, ora spariva
fra i grossi cavalloni, ora tornava a galleggiare: e Pinocchio, ritto
sulla punta di un alto scoglio, non finiva piu' dal chiamare il suo
babbo per nome, e dal fargli molti segnali colle mani e col moccichino
da naso e perfino col berretto che aveva in capo.

E parve che Geppetto, sebbene fosse molto lontano dalla spiaggia,
riconoscesse il figliuolo, perche' si levo' il berretto anche lui e
lo saluto' e, a furia di gesti, gli fece capire che sarebbe tornato
volentieri indietro, ma il mare era tanto grosso, che gl'impediva di
lavorare col remo e di potersi avvicinare alla terra.

   [Illustrazione: Pinocchio, non finiva piu' dal chiamare il suo
   babbo per nome.]

Tutt'a un tratto venne una terribile ondata, e la barca spari'.
Aspettarono che la barca tornasse a galla: ma la barca non si vide piu'
tornare.

- Pover'uomo - dissero allora i pescatori, che erano raccolti sulla
spiaggia; e brontolando sottovoce una preghiera, si mossero per
tornarsene alle loro case.

Quand'ecco che udirono un urlo disperato, e voltandosi indietro, videro
un ragazzetto che, di vetta a uno scoglio si gettava in mare gridando:

- Voglio salvare il mio babbo! -

Pinocchio, essendo tutto di legno, galleggiava facilmente e nuotava
come un pesce. Ora si vedeva sparire sott'acqua, portato dall'impeto
dei flutti, ora riappariva fuori con una gamba o con un braccio, a
grandissima distanza dalla terra. Alla fine lo persero d'occhio, non lo
videro piu'.

- Povero ragazzo! - dissero allora i pescatori, che erano raccolti
sulla spiaggia; e brontolando sottovoce una preghiera, tornarono alle
loro case.




XXIV.

Pinocchio arriva all'isola delle <<Api industriose>> e ritrova la Fata.


Pinocchio, animato dalla speranza di arrivare in tempo a dare aiuto al
suo povero babbo, nuoto' tutta quanta la notte.

E che orribile nottata fu quella! Diluvio', grandino', tuono'
spaventosamente e con certi lampi, che pareva di giorno.

Sul far del mattino, gli riusci' di vedere poco distante una lunga
striscia di terra. Era un'isola in mezzo al mare.

Allora fece di tutto per arrivare a quella spiaggia: ma inutilmente. Le
onde, rincorrendosi e accavallandosi, se lo abballottavano fra di loro,
come se fosse stato un fuscello o un fil di paglia. Alla fine, e per
sua buona fortuna, venne un'ondata tanto prepotente e impetuosa, che lo
scaravento' di peso sulla rena del lido.

Il colpo fu cosi' forte, che battendo in terra, gli crocchiarono tutte
le costole e tutte le congiunture; ma si consolo' subito col dire: -
Anche per questa volta l'ho scampata bella! -

Intanto a poco a poco il cielo si rassereno'; il sole apparve fuori in
tutto il suo splendore, e il mare divento' tranquillissimo e buono come
un olio.

Allora il burattino distese i suoi panni al sole per rasciugarli, e
si pose a guardare di qua e di la' se per caso avesse potuto scorgere
su quella immensa spianata d'acqua una piccola barchetta con un omino
dentro. Ma dopo aver guardato ben bene, non vide altro dinanzi a se' che
cielo, mare e qualche vela di bastimento, ma cosi' lontana lontana, che
pareva una mosca.

- Sapessi almeno come si chiama quest'isola! - andava dicendo. -
Sapessi almeno se quest'isola e' abitata da gente di garbo, voglio
dire da gente che non abbia il vizio di attaccare i ragazzi ai
rami degli alberi! ma a chi mai posso domandarlo? a chi, se non c'e'
nessuno?... -

Quest'idea di trovarsi solo, solo, solo, in mezzo a quel gran paese
disabitato, gli messe addosso tanta malinconia, che stava li' li' per
piangere; quando tutt'a un tratto vide passare, a poca distanza dalla
riva, un grosso pesce che se ne andava tranquillamente per i fatti suoi
con tutta la testa fuori dell'acqua.

Non sapendo come chiamarlo per nome, il burattino gli grido' a voce
alta, per farsi sentire:

- Ehi, signor pesce, che mi permetterebbe una parola?

- Anche due - rispose il pesce, il quale era un Delfino cosi' garbato,
come se ne trovano pochi in tutti i mari del mondo.

- Mi farebbe il piacere di dirmi se in quest'isola vi sono dei paesi
dove si possa mangiare, senza pericolo d'esser mangiati?

- Ve ne sono sicuro! - rispose il Delfino. - Anzi, ne troverai uno poco
lontano di qui.

- E che strada si fa per andarvi?

- Devi prendere quella viottola la', a mancina, e camminare sempre
diritto al naso. Non puoi sbagliare.

- Mi dica un'altra cosa. Lei che passeggia tutto il giorno e tutta
la notte per il mare, non avrebbe incontrato per caso una piccola
barchettina con dentro il mi' babbo?

- E chi e' il tuo babbo?

- Gli e' il babbo piu' buono del mondo, come io sono il figliuolo piu'
cattivo che si possa dare.

- Colla burrasca che ha fatto questa notte - rispose il Delfino - la
barchetta sara' andata sott'acqua.

- E il mio babbo?

- A quest'ora l'avra' inghiottito il terribile Pesce-cane, che da
qualche giorno e' venuto a spargere lo sterminio e la desolazione nelle
nostre acque.

- Che e' grosso dimolto questo Pesce-cane? - domando' Pinocchio, che di
gia' cominciava a tremare dalla paura.

   [Illustrazione: - Arrivederla, signor pesce: scusi tanto
   l'incomodo, e mille grazie della sua garbatezza.]

- Se gli e' grosso!... - replico' il Delfino. - Perche' tu possa fartene
un'idea, ti diro' che e' piu' grosso di un casamento di cinque piani, ed
ha una boccaccia cosi' larga e profonda, che ci passerebbe comodamente
tutto il treno della strada ferrata colla macchina accesa.

- Mamma mia! - grido' spaventato il burattino; e rivestitosi in fretta
e furia, si volto' al Delfino e gli disse:

- Arrivederla, signor pesce: scusi tanto l'incomodo, e mille grazie
della sua garbatezza. -

Detto cio' prese subito la viottola e comincio' a camminare di un passo
svelto: tanto svelto, che pareva quasi che corresse. E a ogni piu'
piccolo rumore che sentiva, si voltava subito a guardare indietro, per
la paura di vedersi inseguire da quel terribile Pesce-cane grosso come
una casa di cinque piani e con un treno della strada ferrata in bocca.

Dopo aver camminato piu' di mezz'ora, arrivo' a un piccolo paese detto
<<il paese delle Api industriose.>> Le strade formicolavano di persone
che correvano di qua e di la' per le loro faccende: tutti lavoravano,
tutti avevano qualche cosa da fare. Non si trovava un ozioso o un
vagabondo nemmeno a cercarlo col lumicino.

- Ho capito; - disse subito quello svogliato di Pinocchio - questo
paese non e' fatto per me! Io non son nato per lavorare! -

Intanto la fame lo tormentava, perche' erano oramai passate
ventiquattr'ore che non aveva mangiato piu' nulla; nemmeno una pietanza
di vecce.

Che fare?

Non gli restavano che due modi per potersi sdigiunare: o chiedere un
po' di lavoro, o chiedere in elemosina un soldo o un boccon di pane.

A chiedere l'elemosina si vergognava: perche' il suo babbo gli aveva
predicato sempre che l'elemosina hanno il diritto di chiederla
solamente i vecchi e gl'infermi. I veri poveri, in questo mondo,
meritevoli di assistenza e di compassione, non sono altro che quelli
che, per ragione d'eta' o di malattia si trovano condannati a non
potersi piu' guadagnare il pane col lavoro delle proprie mani. Tutti
gli altri hanno l'obbligo di lavorare; e se non lavorano e patiscono la
fame tanto peggio per loro.

In quel frattempo, passo' per la strada un uomo tutto sudato e
trafelato, il quale da se' solo tirava con gran fatica due carretti
carichi di carbone.

Pinocchio, giudicandolo alla fisonomia per un buon uomo, gli si accosto'
e, abbassando gli occhi dalla vergogna, gli disse sottovoce:

- Mi fareste la carita' di darmi un soldo perche' mi sento morir dalla
fame?

- Non un soldo solo, - rispose il carbonaio - ma te ne do quattro,
a patto che tu m'aiuti a tirare fino a casa questi due carretti di
carbone.

- Mi meraviglio! - rispose il burattino quasi offeso; - per vostra
regola io non ho fatto mai il somaro; io non ho mai tirato il carretto!

- Meglio per te! - rispose il carbonaio. - Allora, ragazzo mio, se
ti senti davvero morir dalla fame, mangia due belle fette della tua
superbia e bada di non prendere un'indigestione. -

   [Illustrazione: - Mi fareste la carita' di darmi un soldo
   perche' mi sento morir dalla fame?]

Dopo pochi minuti passo' per la via un muratore, che portava sulle
spalle un corbello di calcina.

- Fareste, galantuomo, la carita' d'un soldo a un povero ragazzo, che
sbadiglia dall'appetito?

- Volentieri; vieni con me a portar calcina, - rispose il muratore - e
invece d'un soldo, te ne daro' cinque.

- Ma la calcina e' pesa, - replico' Pinocchio - e io non voglio durar
fatica.

- Se non vuoi durar fatica, allora, ragazzo mio, divertiti a
sbadigliare, e buon pro ti faccia. -

In men di mezz'ora passarono altre venti persone, e a tutte Pinocchio
chiese un po' d'elemosina, ma tutte gli risposero:

- Non ti vergogni? Invece di fare il bighellone per la strada, va'
piuttosto a cercarti un po' di lavoro, e impara a guadagnarti il
pane! -

Finalmente passo' una buona donnina, che portava due brocche d'acqua.

- Vi contentate, buona donna, che io beva una sorsata d'acqua alla
vostra brocca? - chiese Pinocchio, che bruciava dall'arsione della
sete.

- Bevi pure, ragazzo mio! - disse la donnina, posando le due brocche in
terra.

Quando Pinocchio ebbe bevuto come una spugna, borbotto' a mezza voce,
asciugandosi la bocca:

- La sete me la son levata! Cosi' mi potessi levar la fame!... -

La buona donnina, sentendo queste parole, soggiunse subito:

- Se mi aiuti a portare a casa una di queste brocche d'acqua, ti daro'
un bel pezzo di pane. -

Pinocchio guardo' la brocca, e non rispose ne' si' ne' no.

- E insieme col pane ti daro' un bel piatto di cavol fiore condito
coll'olio e coll'aceto - soggiunse la buona donna.

Pinocchio de'tte un'altra occhiata alla brocca, e non rispose ne' si' ne'
no.

- E dopo il cavol fiore ti daro' un bel confetto ripieno di
rosolio. -

Alle seduzioni di quest'ultima ghiottoneria, Pinocchio non seppe piu'
resistere, e fatto un animo risoluto, disse:

- Pazienza! vi portero' la brocca fino a casa! -

La brocca era molto pesa, e il burattino, non avendo forza di portarla
colle mani, si rassegno' a portarla in capo.

Arrivati a casa, la buona donnina fece sedere Pinocchio a una piccola
tavola apparecchiata, e gli pose davanti il pane, il cavol fiore
condito e il confetto.

Pinocchio non mangio', ma diluvio'. Il suo stomaco pareva un quartiere
rimasto vuoto e disabitato da cinque mesi.

Calmati a poco a poco i morsi rabbiosi della fame, allora alzo' il capo
per ringraziare la sua benefattrice: ma non aveva ancora finito di
fissarla in volto, che caccio' un lunghissimo _ohhh!_ di maraviglia, e
rimase la' incantato, cogli occhi spalancati, colla forchetta per aria
e colla bocca piena di pane e di cavol fiore.

- Che cosa e' mai tutta questa meraviglia? - disse ridendo la buona
donna.

- Egli e'.... - rispose balbettando Pinocchio - egli e'.... egli e'....
che voi mi somigliate.... voi mi rammentate... si', si', si', la stessa
voce.... gli stessi occhi.... gli stessi capelli.... si' si', si'....
anche voi avete i capelli turchini.... come lei! O Fatina mia!... O
Fatina mia!... ditemi che siete voi, proprio voi!... Non mi fate piu'
piangere! Se sapeste! Ho pianto tanto, ho patito tanto!... -

E nel dir cosi', Pinocchio piangeva dirottamente, e gettatosi
ginocchioni per terra abbracciava i ginocchi di quella donnina
misteriosa.




XXV.

Pinocchio promette alla Fata di esser buono e di studiare, perche' e'
stufo di fare il burattino e vuol diventare un bravo ragazzo.


In sulle prime, la buona donnina comincio' col dire che lei non era la
piccola Fata dai capelli turchini: ma poi, vedendosi ormai scoperta
e non volendo mandare piu' in lungo la commedia, fini' per farsi
riconoscere, e disse a Pinocchio:

- Birba d'un burattino! Come mai ti sei accorto che ero io?

- Gli e' il gran bene che vi voglio, quello che me l'ha detto.

- Ti ricordi, eh? Mi lasciasti bambina, e ora mi ritrovi donna; tanto
donna, che potrei quasi farti da mamma.

- E io l'ho caro dimolto, perche' cosi', invece di sorellina, vi chiamero'
la mia mamma. Gli e' tanto tempo che mi struggo di avere una mamma come
tutti gli altri ragazzi!... Ma come avete fatto a crescere cosi' presto?

- e' un segreto.

- Insegnatemelo: vorrei crescere un poco anch'io. Non lo vedete? Son
sempre rimasto alto come un soldo di cacio.

- Ma tu non puoi crescere - replico' la Fata.

- Perche'?

- Perche' i burattini non crescono mai. Nascono burattini, vivono
burattini e muoiono burattini.

- Oh! sono stufo di far sempre il burattino! - grido' Pinocchio, dandosi
uno scappellotto. - Sarebbe ora che diventassi anch'io un uomo....

- E lo diventerai, se saprai meritarlo....

- Davvero? E che posso fare per meritarmelo?

- Una cosa facilissima: avvezzarti a essere un ragazzino perbene.

- O che forse non lo sono?

- Tutt'altro! i ragazzi perbene sono ubbidienti, e tu invece....

- E io non ubbidisco mai.

- I ragazzi perbene prendono amore allo studio e al lavoro, e tu....

- E io, invece, faccio il bighellone e il vagabondo tutto l'anno.

- I ragazzi perbene dicono sempre la verita'...

- E io sempre le bugie.

- I ragazzi perbene vanno volentieri alla scuola...

- E a me la scuola mi fa venire i dolori di corpo. Ma da oggi in poi
voglio mutar vita.

- Me lo prometti?

- Lo prometto. Voglio diventare un ragazzino perbene, e voglio essere
la consolazione del mio babbo... Dove sara', il mio povero babbo, a
quest'ora?

- Non lo so.

- Avro' mai la fortuna di poterlo rivedere e abbracciare?

- Credo di si': anzi ne sono sicura. -

A questa risposta fu tale e tanta la contentezza di Pinocchio, che
prese le mani alla Fata e comincio' a baciargliele con tanta foga,
che pareva quasi fuori di se'. Poi, alzando il viso e guardandola
amorosamente, le domando':

- Dimmi, mammina: dunque non e' vero che tu sia morta?

- Par di no - rispose sorridendo la Fata.

- Se tu sapessi che dolore e che serratura alla gola che provai, quando
lessi _qui giace_...

- Lo so: ed e' per questo che ti ho perdonato. La sincerita' del tuo
dolore mi fece conoscere che tu avevi il cuore buono: e dai ragazzi
buoni di cuore, anche se sono un po' monelli e avvezzati male, c'e'
sempre da sperar qualcosa: ossia, c'e' sempre da sperare che rientrino
sulla vera strada. Ecco perche' son venuta a cercarti fin qui. Io saro'
la tua mamma....

   [Illustrazione: - Dimmi, mammina: dunque non e' vero che tu sia
   morta?]

- Oh che bella cosa! - grido' Pinocchio saltando dall'allegrezza.

- Tu mi ubbidirai e farai sempre quello che ti diro' io.

- Volentieri, volentieri, volentieri!

- Fino da domani - soggiunse la Fata - tu comincerai coll'andare a
scuola. -

Pinocchio divento' subito un po' meno allegro.

- Poi sceglierai a tuo piacere un'arte o un mestiere.... -

Pinocchio divento' serio.

- Che cosa brontoli fra i denti? - domando' la Fata con accento
risentito.

- Dicevo.... - mugolo' il burattino a mezza voce - che oramai per andare
a scuola mi pare un po' tardi....

- Nossignore. Tieni a mente che per istruirsi e per imparare non e' mai
tardi.

- Ma io non voglio fare ne' arti ne' mestieri....

- Perche'?

- Perche' a lavorare mi par fatica.

- Ragazzo mio, - disse la Fata - quelli che dicono cosi', finiscono
quasi sempre o in carcere o all'ospedale. L'uomo, per tua regola,
nasca ricco o povero, e' obbligato in questo mondo a far qualcosa, a
occuparsi, a lavorare. Guai a lasciarsi prendere dall'ozio! L'ozio e'
una bruttissima malattia e bisogna guarirla subito, fin da bambini; se
no, quando siamo grandi non si guarisce piu'. -

Queste parole toccarono l'animo di Pinocchio, il quale, rialzando
vivacemente la testa, disse alla Fata:

- Io studiero', io lavorero', io faro' tutto quello che mi dirai, perche'
insomma, la vita del burattino mi e' venuta a noia, e voglio diventare
un ragazzo a tutti i costi. Me l'hai promesso, non e' vero?

- Te l'ho promesso, e ora dipende da te. -




XXVI.

Pinocchio va co' suoi compagni di scuola in riva al mare, per vedere il
terribile Pesce-cane.


Il giorno dopo Pinocchio ando' alla Scuola comunale.

Figuratevi quelle birbe di ragazzi, quando videro entrare nella
loro scuola un burattino! Fu una risata, che non finiva piu'. Chi gli
faceva uno scherzo, chi un altro: chi gli levava il berretto di mano:
chi gli tirava il giubbettino di dietro; chi si provava a fargli
coll'inchiostro due grandi baffi sotto il naso, e chi si attentava
perfino a legargli dei fili ai piedi e alle mani, per farlo ballare.

Per un poco Pinocchio uso' disinvoltura e tiro' via; ma finalmente,
sentendosi scappar la pazienza, si rivolse a quelli che piu' lo
tafanavano e si pigliavano giuoco di lui, e disse loro a muso duro:

- Badate, ragazzi: io non son venuto qui per essere il vostro buffone.
Io rispetto gli altri e voglio esser rispettato.

- Bravo Berlicche! Hai parlato come un libro stampato! - urlarono
quei monelli, buttandosi via dalle matte risate: e uno di loro piu'
impertinente degli altri, allungo' la mano coll'idea di prendere il
burattino per la punta del naso.

Ma non fece a tempo: perche' Pinocchio stese la gamba sotto la tavola,
e gli consegno' una pedata negli stinchi.

- Ohi! che piedi duri! - urlo' il ragazzo stropicciandosi il livido che
gli aveva fatto il burattino.

- E che gomiti!... anche piu' duri dei piedi! - disse un altro che, per
i suoi scherzi sguaiati, s'era beccata una gomitata nello stomaco.

Fatto sta che dopo quel calcio e quella gomitata, Pinocchio acquisto'
subito la stima e la simpatia di tutti i ragazzi di scuola: e tutti gli
facevano mille carezze e tutti gli volevano un ben dell'anima.

E anche il maestro se ne lodava, perche' lo vedeva attento, studioso,
intelligente, sempre il primo a entrare nella scuola, sempre l'ultimo
a rizzarsi in piedi, a scuola finita.

Il solo difetto che avesse era quello di bazzicare troppi compagni;
e fra questi c'erano molti monelli conosciutissimi per la loro poca
voglia di studiare e di farsi onore.

   [Illustrazione: E anche il maestro se ne lodava, perche' lo
   vedeva attento, studioso, intelligente.]

Il maestro lo avvertiva tutti i giorni, e anche la buona Fata non
mancava di dirgli e di ripetergli piu' volte:

- Bada, Pinocchio! Quei tuoi compagnacci di scuola finiranno, prima o
poi, col farti perdere l'amore allo studio e, forse forse, col tirarti
addosso qualche grossa disgrazia.

- Non c'e' pericolo! - rispondeva il burattino, facendo una
spallucciata, e toccandosi coll'indice in mezzo alla fronte, come per
dire: <<C'e' tanto giudizio qui dentro!>>

Ora avvenne che un bel giorno, mentre camminava verso la scuola,
incontro' un branco dei soliti compagni, che, andandogli incontro, gli
dissero:

- Sai la gran notizia?

- No.

- Qui nel mare vicino e' arrivato un Pesce-cane grosso come una montagna.

- Davvero?... Che sia quel medesimo Pesce-cane di quando affogo' il mio
povero babbo?

- Noi andiamo alla spiaggia per vederlo. Vuoi venire anche tu?

- Io no: voglio andare a scuola.

- Che t'importa della scuola? Alla scuola ci anderemo domani. Con una
lezione di piu' o con una di meno, si rimane sempre gli stessi somari.

- E il maestro che dira'?

- Il maestro si lascia dire. e' pagato apposta per brontolare tutti i
giorni.

- E la mia mamma?

- Le mamme non sanno mai nulla - risposero quei malanni.

- Sapete che cosa faro'? - disse Pinocchio. - Il Pesce-cane voglio
vederlo per certe mie ragioni.... ma andero' a vederlo dopo la scuola.

- Povero giucco! - ribatte' uno del branco. - Che credi che un pesce
di quella grossezza voglia star li' a fare il comodo tuo? Appena s'e'
annoiato, piglia il dirizzone per un'altra parte, e allora chi s'e'
visto s'e' visto.

   [Illustrazione: Coi loro libri e i loro quaderni sotto il
   braccio si mossero a correre attraverso ai campi.]

- Quanto tempo ci vuole di qui alla spiaggia? - domando' il burattino.

- Fra un'ora siamo bell'e andati e tornati.

- Dunque, via! e chi piu' corre, e' piu' bravo! - grido' Pinocchio.

Dato cosi' il segnale della partenza, quel branco di monelli coi
loro libri e i loro quaderni sotto il braccio si messero a correre
attraverso ai campi e Pinocchio era sempre avanti a tutti, pareva che
avesse le ali ai piedi.

Di tanto in tanto, voltandosi indietro, canzonava i suoi compagni
rimasti a una bella distanza, e nel vederli ansanti, trafelati,
polverosi, e con tanto di lingua fuori, se la rideva proprio di cuore.
Lo sciagurato, in quel momento, non sapeva a quali paure e a quali
orribili disgrazie andava incontro.




XXVII.

Gran combattimento fra Pinocchio e i suoi compagni: uno dei quali
essendo rimasto ferito, Pinocchio viene arrestato dai carabinieri.


Giunto che fu sulla spiaggia, Pinocchio de'tte subito una grande
occhiata sul mare; ma non vide nessun Pesce-cane. Il mare era tutto
liscio come un gran cristallo da specchio.

- O il Pesce-cane dov'e'? - domando', voltandosi ai compagni.

- Sara' andato a far colazione - rispose uno di loro, ridendo.

- O si sara' buttato sul letto per fare un sonnellino - soggiunse un
altro, ridendo piu' forte che mai.

Da quelle risposte sconclusionate e da quelle risatacce grulle,
Pinocchio capi' che i suoi compagni gli avevano fatto una brutta celia,
dandogli ad intendere una cosa che non era vera; e pigliandosela a
male, disse loro con voce di bizza:

- E ora? che sugo ci avete trovato a darmi ad intendere la storiella
del Pesce-cane?

- Il sugo c'e' sicuro!... - risposero in coro quei monelli.

- E sarebbe?

- Quello di farti perdere la scuola e di farti venire con noi. Non ti
vergogni a mostrarti tutti i giorni cosi' preciso e cosi' diligente alla
lezione? Non ti vergogni a studiar tanto, come fai?

- E se io studio, che cosa ve ne importa?

- A noi ce ne importa moltissimo, perche' ci costringi a fare una brutta
figura col maestro....

- Perche'?

- Perche' gli scolari che studiano, fanno sempre scomparire quelli, come
noi, che non hanno voglia di studiare. E noi non vogliamo scomparire!
Anche noi abbiamo il nostro amor proprio!...

- E allora che cosa devo fare per contentarvi?

- Devi prendere a noia, anche tu, la scuola, la lezione e il maestro,
che sono i nostri tre grandi nemici.

- E se io volessi seguitare a studiare?

- Noi non ti guarderemo piu' in faccia, e alla prima occasione ce la
pagherai.

- In verita' mi fate quasi ridere - disse il burattino con una
scrollatina di capo.

- Ehi, Pinocchio! - grido' allora il piu' grande di quei ragazzi
andandogli sul viso. - Non venir qui a fare lo smargiasso: non venir
qui a far tanto il galletto!... perche' se tu non hai paura di noi,
neanche noi abbiamo paura di te! Ricordati che tu sei solo e noi siamo
sette.

- Sette come i peccati mortali - disse Pinocchio con una gran risata.

- Avete sentito? Ci ha insultati tutti! Ci ha chiamato col nome di
peccati mortali!...

- Pinocchio! chiedici scusa dell'offesa.... e se no, guai a te!...

- Cucu'! - fece il burattino, battendosi coll'indice sulla punta del
naso, in segno di canzonatura.

- Pinocchio! la finisce male!...

- Cucu'!

- Ne toccherai quanto un somaro!...

- Cucu'!

- Ritornerai a casa col naso rotto!...

- Cucu'!

- Ora il Cucu' te lo daro' io! - grido' il piu' ardito di quei monelli. -
Prendi intanto quest'acconto, e serbalo per la cena di stasera. -

E nel dir cosi', gli appiccico' un pugno nel capo.

Ma fu, come si suol dire, botta e risposta; perche' il burattino,
com'era da aspettarselo, rispose subito con un altro pugno: e li', da un
momento all'altro, il combattimento divento' generale e accanito.

Pinocchio, sebbene fosse solo, si difendeva come un eroe. Con quei suoi
piedi di legno durissimo lavorava cosi' bene, da tener sempre i suoi
nemici a rispettosa distanza. Dove i suoi piedi potevano arrivare e
toccare, ci lasciavano sempre un livido per ricordo.

Allora i ragazzi indispettiti di non potersi misurare col burattino a
corpo a corpo, pensarono bene di metter mano ai proiettili; e sciolti
i fagotti de' loro libri di scuola, cominciarono a scagliare contro di
lui i _Sillabari_, le _Grammatiche_, i _Giannettini_, i _Minuzzoli_,
i _Racconti_ del Thouar, il _Pulcino_ della Baccini e altri libri
scolastici: ma il burattino, che era d'occhio svelto e ammalizzito,
faceva sempre civetta a tempo, sicche' i volumi, passandogli di sopra al
capo, andavano tutti a cascare nel mare.

Figuratevi i pesci! I pesci, credendo che quei libri fossero roba da
mangiare, correvano a frotte a fior d'acqua; ma dopo avere abboccata
qualche pagina o qualche frontespizio, la risputavano subito, facendo
con la bocca una certa smorfia, che pareva volesse dire: <<Non e' roba
per noi: noi siamo avvezzi a cibarci molto meglio!>>

Intanto il combattimento s'inferociva sempre piu', quand'ecco che un
grosso Granchio, che era uscito fuori dell'acqua e s'era adagio adagio
arrampicato fin sulla spiaggia, grido' con una vociaccia di trombone
infreddato:

- Smettetela, birichini che non siete altro! Queste guerre manesche
fra ragazzi e ragazzi raramente vanno a finir bene. Qualche disgrazia
accade sempre!... -

   [Illustrazione: Quand'ecco che un grosso Granchio, che era
   uscito fuori dall'acqua....]

Povero Granchio! Fu lo stesso che avesse predicato al vento. Anzi,
quella birba di Pinocchio, voltandosi indietro a guardarlo in cagnesco,
gli disse sgarbatamente:

- Chetati, Granchio dell'uggia! Faresti meglio a succiare due pasticche
di lichene per guarire da codesta infreddatura di gola. Va' piuttosto
a letto, e cerca di sudare!...

In quel frattempo i ragazzi, che avevano finito ormai di tirare tutti
i loro libri, occhiarono li' a poca distanza il fagotto dei libri del
burattino, e se ne impadronirono in men che non si dice.

Fra questi libri, v'era un volume rilegato in cartoncino grosso, colla
costola e colle punte di cartapecora. Era un _Trattato di Aritmetica_.
Vi lascio immaginare se era peso di molto!

Uno di quei monelli agguanto' quel volume, e presa di mira la testa di
Pinocchio, lo scaglio' con quanta forza aveva nel braccio: ma invece di
cogliere il burattino, colse nella testa uno dei compagni, il quale
divento' bianco come un panno lavato, e non disse altro che queste
parole:

- O mamma mia,... aiutatemi perche' muoio!... - Poi cadde disteso sulla
rena del lido.

Alla vista di quel morticino, i ragazzi spaventati si dettero a
scappare a gambe, e in pochi minuti non si videro piu'.

Ma Pinocchio rimase li'; e sebbene per il dolore e per lo spavento,
anche lui fosse piu' morto che vivo, nondimeno corse ad inzuppare il
suo fazzoletto nell'acqua del mare, e si pose a bagnare la tempia del
suo povero compagno di scuola. E intanto, piangendo dirottamente e
disperandosi, lo chiamava per nome e gli diceva:

- Eugenio!... povero Eugenio mio!... apri gli occhi e guardami!...
Perche' non mi rispondi? Non sono stato io, sai, che ti ho fatto tanto
male! Credilo, non sono stato io!... Apri gli occhi, Eugenio.... Se
tieni gli occhi chiusi, mi farai morire anche me.... O Dio mio! come
faro' ora a tornare a casa?... Con che coraggio potro' presentarmi alla
mia buona mamma? Che sara' di me?... Dove fuggiro'?... Dove andero' a
nascondermi?... Oh quant'era meglio, mille volte meglio che fossi
andato a Scuola!... Perche' ho dato retta a questi compagni, che sono
la mia dannazione? E il maestro me l'aveva detto!... e la mia mamma
me l'aveva ripetuto: <<Guardati dai cattivi compagni!>> Ma io sono un
testardo.... un caparbiaccio.... lascio dir tutti, e poi fo sempre a
modo mio! E dopo mi tocca a scontarle.... E cosi', da che sono al mondo,
non ho mai avuto un quarto d'ora di bene. Dio mio! Che sara' di me, che
sara' di me, che sara' di me? -

E Pinocchio continuava a piangere, a berciare, a darsi dei pugni nel
capo e a chiamar per nome il povero Eugenio, quando senti' a un tratto
un rumore sordo di passi che si avvicinavano.

Si volto': erano due carabinieri.

- Che cosa fai cosi' sdraiato per terra? - domandarono a Pinocchio.

- Assisto questo mio compagno di scuola.

- Che gli e' venuto male?

- Par di si'!...

- Altro che male! - disse uno dei carabinieri chinandosi e osservando
Eugenio da vicino. - Questo ragazzo e' stato ferito in una tempia: chi
e' che l'ha ferito?

- Io no! - balbetto' il burattino che non aveva piu' fiato in corpo.

- Se non sei stato tu, chi e' stato dunque che l'ha ferito?

- Io no! - ripete' Pinocchio.

- E con che cosa e' stato ferito?

- Con questo libro. - E il burattino raccatto' di terra il _Trattato
di Aritmetica_, rilegato in cartone e cartapecora, per mostrarlo al
carabiniere.

- E questo libro di chi e'?

- Mio.

- Basta cosi': non occorre altro. Rizzati subito, e vien via con noi.

- Ma io....

- Via con noi!...

- Ma io sono innocente....

- Via con noi! -

Prima di partire, i carabinieri chiamarono alcuni pescatori, che in
quel momento passavano per l'appunto colla loro barca vicino alla
spiaggia, e dissero loro:

- Vi affidiamo questo ragazzetto ferito nel capo. Portatelo a casa
vostra e assistetelo. Domani torneremo a vederlo. -

Quindi si volsero a Pinocchio, e dopo averlo messo in mezzo a loro due,
gl'intimarono con accento soldatesco:

- Avanti! e cammina spedito! se no, peggio per te! -

Senza farselo ripetere, il burattino comincio' a camminare per quella
viottola, che conduceva al paese. Ma il povero diavolo non sapeva
piu' nemmeno lui in che mondo si fosse. Gli pareva di sognare, e che
brutto sogno! Era fuori di se'. I suoi occhi vedevano tutto doppio: le
gambe gli tremavano: la lingua gli era rimasta attaccata al palato e
non poteva piu' spiccicare una sola parola. Eppure, in mezzo a quella
specie di stupidita' e di rintontimento, una spina acutissima gli bucava
il cuore: il pensiero, cioe', di dover passare sotto le finestre di
casa della sua buona fata, in mezzo ai carabinieri. Avrebbe preferito
piuttosto di morire.

   [Illustrazione: Si volsero a Pinocchio, e dopo averlo messo in
   mezzo a loro due.]

Erano gia' arrivati e stavano per entrare in paese, quando una folata di
vento strapazzone levo' di testa a Pinocchio il berretto, portandoglielo
lontano una diecina di passi.

- Si contentano - disse il burattino ai carabinieri - che vada a
riprendere il mio berretto?

- Vai pure; ma facciamo una cosa lesta. -

Il burattino ando', raccatto' il berretto.... ma invece di metterselo
in capo, se lo mise in bocca fra i denti, e poi comincio' a correre di
gran carriera verso la spiaggia del mare. Andava via come una palla di
fucile.

I carabinieri, giudicando che fosse difficile raggiungerlo, gli
aizzarono dietro un grosso cane mastino che aveva guadagnato il primo
premio a tutte le corse dei cani. Pinocchio correva, e il cane correva
piu' di lui; per cui tutta la gente si affacciava alle finestre e si
affollava in mezzo alla strada, ansiosa di veder la fine di un palio
cosi' inferocito. Ma non pote' levarsi questa voglia, perche' il can
mastino e Pinocchio sollevarono lungo la strada un tal polverone, che
dopo pochi minuti non era possibile di veder piu' nulla.




XXVIII.

Pinocchio corre pericolo di esser fritto in padella, come un pesce.


Durante quella corsa disperata, vi fu un momento terribile, un momento
in cui Pinocchio si crede' perduto: perche' bisogna sapere che Alidoro
(era questo il nome del can mastino) a furia di correre e correre,
l'aveva quasi raggiunto.

   [Illustrazione: Sentiva dietro di se', alla distanza d'un
   palmo, l'ansare affannoso di quella bestiaccia.]

Basti dire che il burattino sentiva dietro di se', alla distanza d'un
palmo, l'ansare affannoso di quella bestiaccia, e ne sentiva perfino la
vampa calda delle fiatate.

Per buona fortuna la spiaggia era oramai vicina, e il mare si vedeva li'
a pochi passi.

Appena fu sulla spiaggia, il burattino spicco' un bellissimo salto, come
avrebbe potuto fare un ranocchio, e ando' a cascare in mezzo all'acqua.
Alidoro invece voleva fermarsi: ma trasportato dall'impeto della corsa,
entro' nell'acqua anche lui. E quel disgraziato non sapeva nuotare; per
cui comincio' subito ad annaspare colle zampe per reggersi a galla; ma
piu' annaspava, e piu' andava col capo sott'acqua.

Quando ritorno' a rimettere il capo fuori, il povero cane aveva gli
occhi impauriti e stralunati, e, abbaiando gridava:

- Affogo! affogo!

- Crepa! - gli rispose Pinocchio da lontano, il quale si vedeva oramai
sicuro da ogni pericolo.

- Aiutami, Pinocchio mio!... salvami dalla morte!... -

A quelle grida strazianti il burattino, che in fondo aveva un cuore
eccellente, si mosse a compassione, e voltosi al cane, gli disse:

- Ma se io ti aiuto a salvarti, mi prometti di non darmi piu' noia e di
non corrermi dietro?

- Te lo prometto! te lo prometto! Spicciati per carita', perche' se
indugi un altro mezzo minuto, son bell'e morto. -

Pinocchio esito' un poco: ma poi ricordandosi che il suo babbo gli aveva
detto tante volte che a fare una buona azione non ci si scapita mai,
ando' nuotando a raggiungere Alidoro, e, presolo per la coda con tutt'e
due le mani, lo porto' sano e salvo sulla rena asciutta del lido.

   [Illustrazione: Ando' nuotando a raggiungere Alidoro, e,
   presolo per la coda....]

Il povero cane non si reggeva piu' in piedi. Aveva bevuto, senza
volerlo, tant'acqua salata, che era gonfiato come un pallone. Per altro
il burattino, non volendo fare a fidarsi troppo, stimo' cosa prudente
di gettarsi novamente in mare; e allontanandosi dalla spiaggia, grido'
all'amico salvato:

- Addio, Alidoro; fa' buon viaggio, e tanti saluti a casa.

- Addio, Pinocchio, - rispose il cane - mille grazie di avermi liberato
dalla morte. Tu m'hai fatto un gran servizio: e in questo mondo quel
che e' fatto e' reso. Se capita l'occasione ci riparleremo.... -

Pinocchio seguito' a nuotare, tenendosi sempre vicino alla terra.
Finalmente gli parve di esser giunto in un luogo sicuro: e dando
un'occhiata alla spiaggia, vide sugli scogli una specie di grotta,
dalla quale usciva un lunghissimo pennacchio di fumo.

- In quella grotta - disse allora fra se' - ci deve essere del fuoco.
Tanto meglio! andero' a rasciugarmi e riscaldarmi, e poi?... e poi sara'
quel che sara'. -

Presa questa risoluzione, si avvicino' alla scogliera; ma quando fu li'
per arrampicarsi, senti' qualche cosa sotto l'acqua che saliva, saliva,
saliva e lo portava per aria. Tento' subito di fuggire, ma oramai
era tardi, perche' con sua grandissima maraviglia si trovo' rinchiuso
dentro una grossa rete in mezzo a un brulichi'o di pesci d'ogni forma
e grandezza, che scodinzolavano e si dibattevano come tante anime
disperate.

E nel tempo stesso vide uscire dalla grotta un pescatore cosi' brutto,
ma tanto brutto, che pareva un mostro marino. Invece di capelli aveva
sulla testa un cespuglio foltissimo di erba verde; verde era la pelle
del suo corpo, verdi gli occhi, verde la barba lunghissima, che gli
scendeva fin quaggiu'. Pareva un grosso ramarro, ritto sui piedi di
dietro.

Quando il pescatore ebbe tirata fuori la rete dal mare, grido' tutto
contento:

- Provvidenza benedetta! Anch'oggi potro' fare una bella scorpacciata di
pesce!

- Manco male, che io non sono un pesce! - disse Pinocchio dentro di se',
ripigliando un po' di coraggio.

La rete piena di pesci fu portata dentro la grotta, una grotta buia e
affumicata in mezzo alla quale friggeva una gran padella d'olio, che
mandava un odorino di moccolaia, da mozzare il respiro.

- Ora vediamo un po' che pesci abbiamo presi! - disse il pescatore
verde; e ficcando nella rete una manona cosi' spropositata, che pareva
una pala da fornai, tiro' fuori una manciata di triglie.

- Buone queste triglie! - disse, guardandole e annusandole con
compiacenza. E dopo averle annusate, le scaravento' in una conca
senz'acqua.

Poi ripete' piu' volte la solita operazione; e via via che cavava fuori
gli altri pesci, sentiva venirsi l'acquolina in bocca e gongolando
diceva:

- Buoni questi naselli!...

- Squisiti questi muggini!...

- Deliziose queste sogliole!...

- Prelibati questi ragnotti!...

- Carine queste acciughe col capo! -

Come potete immaginarvelo, i naselli, i muggini, le sogliole, i
ragnotti e l'acciughe, andarono tutti alla rinfusa nella conca, a tener
compagnia alle triglie.

L'ultimo che resto' nella rete fu Pinocchio.

Appena il pescatore l'ebbe cavato fuori, sgrano' dalla maraviglia i suoi
occhioni verdi, gridando quasi impaurito:

- Che razza di pesce e' questo? Dei pesci fatti a questo modo non mi
ricordo di averne mangiati mai. -

E torno' a guardarlo attentamente, e dopo averlo guardato ben bene per
ogni verso, fini' col dire:

- Ho capito; dev'essere un granchio di mare. -

Allora Pinocchio, mortificato di sentirsi scambiato per un granchio,
disse con accento risentito:

- Ma che granchio e non granchio? Guardi come lei mi tratta! Io, per
sua regola, sono un burattino.

   [Illustrazione: - Che razza di pesce e' questo?]

- Un burattino? - replico' il pescatore. - Dico la verita', il pesce
burattino e' per me un pesce nuovo! Meglio cosi'! ti mangero' piu'
volentieri.

- Mangiarmi? ma la vuol capire che io non sono un pesce? O non sente
che parlo, e ragiono come lei?

- e' verissimo; - soggiunse il pescatore - e siccome vedo che sei un
pesce, e che hai la fortuna di parlare e di ragionare come me, cosi'
voglio usarti anch'io i dovuti riguardi.

- E questi riguardi sarebbero?...

- In segno di amicizia e di stima particolare, lascero' a te la scelta
del come vuoi esser cucinato. Desideri esser fritto in padella, oppure
preferisci di esser cotto nel tegame colla salsa di pomidoro?

- A dir la verita', - rispose Pinocchio - se io debbo scegliere,
preferisco piuttosto di esser lasciato libero, per potermene tornare a
casa mia.

- Tu scherzi! Ti pare che io voglia perdere l'occasione di assaggiare
un pesce cosi' raro? Non capita mica tutti i giorni, un pesce burattino
in questi mari. Lascia fare a me: ti friggero' in padella assieme a
tutti gli altri pesci, e te ne troverai contento. L'esser fritto in
compagnia e' sempre una consolazione. -

L'infelice Pinocchio, a quest'antifona, comincio' a piangere, a
strillare, a raccomandarsi: e piangendo diceva: - Quant'era meglio,
che fossi andato a scuola!... Ho voluto dar retta ai compagni, e ora la
pago!... Ih!... Ih!... Ih!... -

E perche' si divincolava come un'anguilla e faceva sforzi incredibili,
per isgusciare dalle grinfie del pescatore verde, questi prese una
bella buccia di giunco, e dopo averlo legato per le mani e per i piedi,
come un salame, lo getto' in fondo alla conca cogli altri.

Poi, tirato fuori un vassoiaccio di legno, pieno di farina, si de'tte
a infarinare tutti quei pesci: e man mano che li aveva infarinati, li
buttava a friggere dentro la padella.

I primi a ballare nell'olio bollente furono i poveri naselli: poi tocco'
ai ragnotti, poi ai muggini, poi alle sogliole e alle acciughe, e poi
venne la volta di Pinocchio. Il quale, a vedersi cosi' vicino alla morte
(e che brutta morte!) fu preso da tanto tremito e da tanto spavento,
che non aveva piu' ne' voce ne' fiato per raccomandarsi.

Il povero figliuolo si raccomandava cogli occhi! Ma il pescatore verde,
senza badarlo neppure, lo avvolto' cinque o sei volte nella farina,
infarinandolo cosi' bene dal capo ai piedi, che pareva diventato un
burattino di gesso.

Poi lo prese per il capo, e....




XXIX.

Ritorna a casa della Fata, la quale gli promette che il giorno dopo
non sara' piu' un burattino, ma diventera' un ragazzo. Gran colazione di
caffe'-e-latte per festeggiare questo grande avvenimento.


Mentre il pescatore era proprio sul punto di buttar Pinocchio nella
padella, entro' nella grotta un grosso cane, condotto la' dall'odore
acutissimo e ghiotto della frittura.

- Passa via! - gli grido' il pescatore minacciandolo e tenendo sempre in
mano il burattino infarinato.

Ma il povero cane aveva una fame per quattro, e mugolando e dimenando
la coda, pareva che dicesse:

- Dammi un boccone di frittura e ti lascio in pace.

- Passa via, ti dico! - gli ripete' il pescatore; e allungo' la gamba per
tirargli una pedata.

Allora il cane che, quando aveva fame davvero, non era avvezzo a
lasciarsi posar mosche sul naso, si rivolto' ringhioso al pescatore,
mostrandogli le sue terribili zanne.

In quel mentre si udi' nella grotta una vocina fioca fioca che disse:

- Salvami, Alidoro! Se non mi salvi, son fritto!... -

   [Illustrazione: - Passa via! - gli grido' il pescatore.]

Il cane riconobbe subito la voce di Pinocchio, e si acco'rse, con
sua grandissima meraviglia, che la vocina era uscita da quel fagotto
infarinato, che il pescatore teneva in mano.

Allora che cosa fa? Spicca un gran lancio da terra, abbocca quel
fagotto infarinato, e tenendolo leggermente coi denti, esce correndo
dalla grotta, e via come un baleno!

Il pescatore arrabbiatissimo di vedersi strappar di mano un pesce,
che egli avrebbe mangiato tanto volentieri, si provo' a rincorrere il
cane; ma fatti pochi passi gli venne un nodo di tosse e dove' tornarsene
indietro.

Intanto Alidoro, ritrovata che ebbe la viottola che conduceva al paese,
si fermo' e poso' delicatamente in terra l'amico Pinocchio.

   [Illustrazione: Tenendolo leggermente coi denti, esce correndo
   dalla grotta, e via come un baleno!]

- Quanto ti debbo ringraziare! - disse il burattino.

- Non c'e' bisogno; - replico' il cane - tu salvasti me, e quel che e'
fatto e' reso. Si sa: in questo mondo bisogna tutti aiutarsi l'uno con
l'altro.

- Ma come mai sei capitato in quella grotta?

- Ero sempre qui disteso sulla spiaggia piu' morto che vivo, quando il
vento mi ha portato da lontano un odorino di frittura. Quell'odorino mi
ha stuzzicato l'appetito, e io gli sono andato dietro. Se arrivavo un
minuto piu' tardi!...

- Non me lo dire! - urlo' Pinocchio che tremava ancora dalla paura. -
Non me lo dire! Se tu arrivavi un minuto piu' tardi, a quest'ora io ero
bell'e fritto, mangiato e digerito. Brrr! mi vengono i brividi soltanto
a pensarvi!... -

Alidoro, ridendo, stese la zampa destra verso il burattino, il quale
gliela strinse forte forte in segno di grande amicizia: e dopo si
lasciarono.

Il cane riprese la strada di casa: e Pinocchio, rimasto solo, ando' a
una capanna li' poco distante, e domando' a un vecchietto che stava sulla
porta a scaldarsi al sole:

- Dite, galantuomo, sapete nulla di un povero ragazzo ferito nel capo
e che si chiamava Eugenio?

- Il ragazzo e' stato portato da alcuni pescatori in questa capanna, e
ora....

- Ora sara' morto!... - interruppe Pinocchio, con gran dolore.

- No: ora e' vivo, ed e' gia' ritornato a casa sua.

   [Illustrazione: - Dite, galantuomo, sapete nulla di un povero
   ragazzo ferito nel capo e che si chiamava Eugenio?]

- Davvero?... davvero?... - grido' il burattino, saltando
dall'allegrezza. - Dunque la ferita non era grave?...

- Ma poteva riuscire gravissima e anche mortale, - rispose il
vecchietto - perche' gli tirarono nel capo un grosso libro rilegato in
cartone.

- E chi glielo tiro'?

- Un suo compagno di scuola: un certo Pinocchio....

- E chi e' questo Pinocchio? - domando' il burattino facendo lo gnorri.

- Dicono che sia un ragazzaccio, un vagabondo, un vero rompicollo.

- Calunnie! Tutte calunnie!

- Lo conosci tu questo Pinocchio?

- Di vista! - rispose il burattino.

- E tu, che concetto ne hai? - gli chiese il vecchietto.

- A me mi pare un gran buon figliuolo, pieno di voglia di studiare,
obbediente, affezionato al suo babbo e alla sua famiglia.... -

Mentre il burattino sfilava a faccia fresca tutte queste bugie, si
tocco' il naso e si accorse che il naso gli era allungato piu' di un
palmo. Allora tutto impaurito comincio' a gridare:

- Non date retta, galantuomo, a tutto il bene che ve ne ho detto;
perche' conosco benissimo Pinocchio e posso assicurarvi anch'io ch'e'
davvero un ragazzaccio, un disubbidiente e uno svogliato, e che invece
di andare a scuola, va coi compagni a fare lo sbarazzino! -

Appena ebbe pronunziate queste parole, il suo naso raccorci' e torno'
alla grandezza naturale, come era prima.

- E perche' sei tutto bianco a codesto modo? - gli domando' a un tratto
il vecchietto.

- Vi diro'.... senza avvedermene, mi sono strofinato a un muro, che era
imbiancato di fresco - rispose il burattino vergognandosi a raccontare
che lo avevano infarinato come un pesce, per poi friggerlo in padella.

- O della tua giacchetta, de' tuoi calzoncini e del tuo berretto, che
cosa ne hai fatto?

- Ho incontrato i ladri e mi hanno spogliato. Dite, buon vecchio, non
avreste per caso da darmi un po' di vestituccio, tanto perche' io possa
ritornare a casa?

- Ragazzo mio; in quanto a vestiti, io non ho che un piccolo sacchetto,
dove ci tengo i lupini. Se lo vuoi, piglialo: eccolo la'. -

Pinocchio non se lo fece dire due volte: prese subito il sacchetto dei
lupini che era vuoto, e dopo averci fatto colle forbici una piccola
buca nel fondo e due buche dalle parti, se lo infilo' a uso camicia.
E vestito leggerino a quel modo, si avvio' verso il paese. Ma, lungo
la strada, non si sentiva punto tranquillo; tant'e' vero che faceva un
passo avanti e uno indietro, e discorrendo da se' solo andava dicendo:

- Come faro' a presentarmi alla mia buona Fatina? Che dira' quando mi
vedra'?... Vorra' perdonarmi questa seconda birichinata?... Scommetto che
non me la perdona!... oh! non me la perdona di certo!... E mi sta il
dovere: perche' io sono un monello che prometto sempre di correggermi,
e non mantengo mai!... -

   [Illustrazione: E vestito leggerino a quel modo, si avvio'
   verso il paese.]

Arrivo' al paese che era gia' notte buia; e perche' faceva tempaccio e
l'acqua veniva giu' a catinelle, ando' diritto diritto alla casa della
Fata, coll'animo risoluto di bussare alla porta e di farsi aprire.

Ma quando fu li', senti' mancarsi il coraggio, e invece di bussare, si
allontano', correndo, una ventina di passi. Poi torno' una seconda volta
alla porta, e non concluse nulla: poi si avvicino' una terza volta e
nulla: la quarta volta prese, tremando, il battente di ferro in mano,
e busso' un piccolo colpettino.

Aspetta, aspetta, finalmente dopo mezz'ora si apri' una finestra
dell'ultimo piano (la casa era di quattro piani) e Pinocchio vide
affacciarsi una grossa Lumaca, che aveva un lumicino acceso sul capo,
la quale disse:

- Chi e' a quest'ora?

- La Fata e' in casa? - domando' il burattino.

- La Fata dorme e non vuol essere svegliata: ma tu chi sei?

- Sono io!

- Chi io?

- Pinocchio.

- Chi Pinocchio?

- Il burattino, quello che sta in casa colla Fata.

- Ah! ho capito; - disse la Lumaca - aspettami costi', che ora scendo
giu' e ti apro subito.

- Spicciatevi, per carita', perche' io muoio dal freddo.

- Ragazzo mio, io sono una Lumaca, e le Lumache non hanno mai
fretta. -

Intanto passo' un'ora, ne passarono due e la porta non si apriva: per
cui Pinocchio, che tremava dal freddo, dalla paura e dall'acqua che
aveva addosso, si fece cuore e busso' una seconda volta, e busso' piu'
forte.

A quel secondo colpo si apri' una finestra del piano di sotto e si
affaccio' la solita Lumaca.

- Lumachina bella, - grido' Pinocchio dalla strada - sono due ore che
aspetto! E due ore, a questa serataccia, diventano piu' lunghe di due
anni. Spicciatevi, per carita'.

- Ragazzo mio, - gli rispose dalla finestra quella bestiuola tutta
pace e tutta flemma - ragazzo mio, io sono una Lumaca, e le Lumache non
hanno mai fretta. - E la finestra si richiuse.

Di li' a poco suono' la mezzanotte: poi il tocco, poi le due dopo
mezzanotte, e la porta era sempre chiusa.

Allora Pinocchio, perduta la pazienza, afferro' con rabbia il battente
della porta per bussare un colpo da far rintronare tutto il casamento;
ma il battente che era di ferro, divento' a un tratto un'anguilla
viva, che sgusciandogli dalle mani spari' in un rigagnolo d'acqua, che
scorreva in mezzo alla strada.

- Ah! si'? - grido' Pinocchio sempre piu' accecato dalla collera. - Se il
battente e' sparito, io seguitero' a bussare a furia di calci. -

E tiratosi un poco indietro, lascio' andare una solennissima pedata
nell'uscio della casa. Il colpo fu cosi' forte, che il piede penetro' nel
legno fino a mezzo: e quando il burattino si provo' a ricavarlo fuori,
fu tutta fatica inutile, perche' il piede c'era rimasto conficcato
dentro, come un chiodo ribadito.

Figuratevi il povero Pinocchio! Dove' passare tutto il resto della notte
con un piede in terra e con quell'altro per aria.

La mattina, sul far del giorno, finalmente la porta si apri'. Quella
brava bestiuola della Lumaca, a scendere dal quarto piano fino
all'uscio di strada, ci aveva messo solamente nove ore. Bisogna proprio
dire che avesse fatto una sudata.

- Che cosa fate con codesto piede conficcato nell'uscio? - domando'
ridendo al burattino.

- e' stata una disgrazia. Vedete un po', Lumachina bella, se vi riesce
di liberarmi da questo supplizio.

- Ragazzo mio, costi' ci vuole un legnaiolo, e io non ho fatto mai la
legnaiola.

- Pregate la Fata da parte mia!...

- La Fata dorme e non vuol essere svegliata.

   [Illustrazione: - Che cosa fate con codesto piede conficcato
   nell'uscio?]

- Ma che cosa volete che io faccia, inchiodato tutto il giorno a questa
porta?

- Divertiti a contare le formicole che passano per la strada.

- Portatemi almeno qualche cosa da mangiare, perche' mi sento
rifinito.

- Subito! - disse la Lumaca.

Difatti dopo tre ore e mezzo, Pinocchio la vide tornare con un vassoio
d'argento in capo. Nel vassoio c'era un pane, un pollastro arrosto e
quattro albicocche mature.

- Ecco la colazione che vi manda la Fata - disse la Lumaca.

Alla vista di quella grazia di Dio, il burattino senti' consolarsi
tutto. Ma quale fu il suo disinganno, quando incominciando a mangiare,
si dove' accorgere che il pane era di gesso, il pollastro di cartone e
le quattro albicocche di alabastro, colorite, come se fossero vere.

Voleva piangere, voleva darsi alla disperazione, voleva buttar via il
vassoio e quel che c'era dentro; ma invece, o fosse il gran dolore o la
gran languidezza di stomaco, fatto sta che cadde svenuto.

Quando si riebbe, si trovo' disteso sopra un sofa', e la Fata era accanto
a lui.

- Anche per questa volta ti perdono: - gli disse la Fata - ma guai a
te, se me ne fai un'altra delle tue!... -

Pinocchio promise e giuro' che avrebbe studiato, e che si sarebbe
condotto sempre bene. E mantenne la parola per tutto il resto
dell'anno. Difatti agli esami delle vacanze, ebbe l'onore di essere
il piu' bravo della scuola; e i suoi portamenti, in generale, furono
giudicati cosi' lodevoli e soddisfacenti, che la Fata, tutta contenta,
gli disse:

- Domani finalmente il tuo desiderio sara' appagato!

   [Illustrazione: Chi non ha veduto la gioia di Pinocchio, a
   questa notizia tanto sospirata, non potra' mai figurarsela.]

- Cioe'?

- Domani finirai di essere un burattino di legno, e diventerai un
ragazzo per bene. -

Chi non ha veduto la gioia di Pinocchio, a questa notizia tanto
sospirata, non potra' mai figurarsela. Tutti i suoi amici e compagni di
scuola dovevano essere invitati per il giorno dopo a una gran colazione
in casa della Fata, per festeggiare insieme il grande avvenimento:
e la Fata aveva fatto preparare dugento tazze di caffe'-e-latte e
quattrocento panini imburrati di dentro e di fuori. Quella giornata
prometteva di riuscire molto bella e molto allegra: ma....

Disgraziatamente, nella vita dei burattini, c'e' sempre un _ma_, che
sciupa ogni cosa.




XXX.

Pinocchio, invece di diventare un ragazzo, parte di nascosto col suo
amico Lucignolo per il <<Paese dei balocchi.>>


Com'e' naturale, Pinocchio chiese subito alla Fata il permesso di andare
in giro per la citta' a fare gl'inviti: e la Fata gli disse:

- Va' pure a invitare i tuoi compagni per la colazione di domani: ma
ricordati di tornare a casa prima che faccia notte. Hai capito?

- Fra un'ora prometto di esser bell'e ritornato - replico' il burattino.

- Bada, Pinocchio! I ragazzi fanno presto a promettere, ma il piu' delle
volte, fanno tardi a mantenere.

- Ma io non sono come gli altri: io, quando dico una cosa, la mantengo.

- Vedremo. Caso poi tu disubbidissi, tanto peggio per te.

- Perche'?

- Perche' i ragazzi che non da'nno retta ai consigli di chi ne sa piu' di
loro, vanno sempre incontro a qualche disgrazia.

- E io l'ho provato! - disse Pinocchio. - Ma ora non ci ricasco piu'!

- Vedremo se dici il vero. -

Senza aggiungere altre parole, il burattino saluto' la sua buona Fata,
che era per lui una specie di mamma, e cantando e ballando usci' fuori
dalla porta di casa.

In poco piu' d'un'ora tutti i suoi amici furono invitati. Alcuni
accettarono subito e di gran cuore, altri, da principio, si fecero
un po' pregare; ma quando seppero che i panini da inzuppare nel
caffe'-e-latte sarebbero stati imburrati anche dalla parte di fuori,
finirono tutti col dire: - Verremo anche noi, per farti piacere. -

Ora bisogna sapere che Pinocchio, fra i suoi amici e compagni di
scuola, ne aveva uno prediletto e carissimo, il quale si chiamava di
nome Romeo; ma tutti lo chiamavano col soprannome di _Lucignolo_, per
via del suo personalino asciutto, secco e allampanato, tale e quale
come il lucignolo nuovo di un lumino da notte.

Lucignolo era il ragazzo piu' svogliato e piu' birichino di tutta la
scuola: ma Pinocchio gli voleva un gran bene. Difatti ando' subito a
cercarlo a casa per invitarlo alla colazione, e non lo trovo': torno' una
seconda volta, e Lucignolo non c'era: torno' una terza volta, e fece la
strada invano.

Dove poterlo ripescare? Cerca di qua, cerca di la', finalmente lo vide
nascosto sotto il portico di una casa di contadini.

- Che cosa fai costi'? - gli domando' Pinocchio, avanzandosi.

- Aspetto la mezzanotte, per partire....

- Dove vai?

- Lontano, lontano, lontano!

- E io che son venuto a cercarti a casa tre volte!...

- Che cosa volevi da me?

- Non sai il grande avvenimento? Non sai la fortuna che mi e' toccata?

- Quale?

- Domani finisco di essere un burattino e divento un ragazzo come te,
e come tutti gli altri.

- Buon pro ti faccia.

- Domani dunque ti aspetto a colazione a casa mia.

- Ma se ti dico che parto questa sera.

- A che ora?

- Fra poco.

- E dove vai?

- Vado ad abitare in un paese.... che e' il piu' bel paese di questo
mondo: una vera cuccagna!...

- E come si chiama?

- Si chiama il <<Paese dei balocchi.>> Perche' non vieni anche tu?

- Io? no davvero!

- Hai torto, Pinocchio! Credilo a me, che se non vieni, te ne pentirai.
Dove vuoi trovare un paese piu' sano per noialtri ragazzi? Li' non vi
sono scuole: li' non vi sono maestri; li' non vi sono libri. In quel
paese benedetto non si studia mai. Il giovedi' non si fa scuola: e ogni
settimana e' composta di sei giovedi' e di una domenica. Figurati che
le vacanze dell'autunno cominciano col primo di gennaio e finiscono
coll'ultimo di dicembre. Ecco un paese, come piace veramente a me! Ecco
come dovrebbero essere tutti i paesi civili!...

- Ma come si passano le giornate nel <<Paese dei balocchi?>>

- Si passano baloccandosi e divertendosi dalla mattina alla sera. La
sera poi si va a letto, e la mattina dopo si ricomincia daccapo. Che te
ne pare?

- Uhm!... - fece Pinocchio; e tentenno' leggermente il capo, come dire:
- e' una vita che la farei volentieri anch'io.

- Dunque, vuoi partire con me? Si' o no? Risolviti.

- No, no, no e poi no. Oramai ho promesso alla mia buona Fata di
diventare un ragazzo perbene, e voglio mantenere la promessa. Anzi,
siccome vedo che il sole va sotto, cosi' ti lascio subito e scappo via.
Dunque addio, e buon viaggio.

- Dove corri con tanta furia?

- A casa. La mia buona Fata vuole che ritorni prima di notte.

- Aspetta altri due minuti.

- Faccio troppo tardi.

- Due minuti soli.

- E se poi la Fata mi grida?

- Lasciala gridare. Quando avra' gridato ben bene, si chetera' - disse
quella birba di Lucignolo.

- E come fai? Parti solo o in compagnia?

- Solo? Saremo piu' di cento ragazzi.

- E il viaggio lo fate a piedi?

- Fra poco passera' di qui il carro che mi deve prendere e condurre fin
dentro ai confini di quel fortunatissimo paese.

- Che cosa pagherei che il carro passasse ora!...

- Perche'?

- Per vedervi partire tutti insieme.

- Rimani qui un altro poco e ci vedrai.

- No, no: voglio ritornare a casa.

- Aspetta altri due minuti.

- Ho indugiato anche troppo. La Fata stara' in pensiero per me.

- Povera Fata! Che ha paura forse che ti mangino i pipistrelli?

- Ma dunque, - soggiunse Pinocchio - tu sei veramente sicuro che in
quel paese non ci sono punte scuole?...

- Neanche l'ombra.

- E nemmeno i maestri?

- Nemmeno uno.

- E non c'e' mai l'obbligo di studiare?

- Mai, mai, mai!

- Che bel paese! - disse Pinocchio, sentendo venirsi l'acquolina in
bocca. - Che bel paese! Io non ci sono stato mai, ma me lo figuro!...

- Perche' non vieni anche tu?

- e' inutile che tu mi tenti! Oramai ho promesso alla mia buona Fata di
diventare un ragazzo di giudizio, e non voglio mancare alla parola.

- Dunque addio, e salutami tanto le scuole ginnasiali!... e anche
quelle liceali, se le incontri per la strada.

- Addio, Lucignolo; fa' buon viaggio, divertiti e rammentati qualche
volta degli amici. -

Cio' detto, il burattino fece due passi in atto di andarsene: ma poi,
fermandosi e voltandosi all'amico, gli domando':

- Ma sei proprio sicuro che in quel paese tutte le settimane sieno
composte di sei giovedi' e di una domenica?

- Sicurissimo.

- Ma lo sai dicerto, che le vacanze abbiano principio col primo di
gennaio e finiscano coll'ultimo di dicembre?

- Di certissimo.

- Che bel paese! - ripete' Pinocchio, sputando dalla soverchia
consolazione. Poi, fatto un animo risoluto, soggiunse in fretta e in
furia:

- Dunque, addio davvero: e buon viaggio.

- Addio.

- Fra quanto partirete?

- Fra poco.

- Peccato! se alla partenza mancasse un'ora sola, sarei quasi capace di
aspettare.

- E la Fata?

- Oramai ho fatto tardi!... e tornare a casa un'ora prima o un'ora dopo
e' lo stesso.

- Povero Pinocchio! E se la Fata ti grida?

- Pazienza! La lascero' gridare. Quando avra' gridato ben bene si
chetera'. -

Intanto si era gia' fatta notte e notte buia: quando a un tratto videro
muoversi in lontananza un lumicino.... e sentirono un suono di bubboli
e uno squillo di trombetta, cosi' piccolino e soffocato, che pareva il
sibilo di una zanzara.

- Eccolo! - grido' Lucignolo rizzandosi in piedi.

- Chi e'? - domando' sottovoce Pinocchio.

- e' il carro che viene a prendermi. Dunque, vuoi venire, si' o no?

- Ma e' proprio vero - domando' il burattino - che in quel paese i
ragazzi non hanno mai l'obbligo di studiare?

- Mai, mai, mai!

- Che bel paese!... che bel paese!... Che bel paese!... -




XXXI.

Dopo cinque mesi di cuccagna, Pinocchio con sua gran meraviglia sente
spuntarsi un bel pajo d'orecchie asinine, e diventa un ciuchino, con la
coda e tutto.


Finalmente il carro arrivo': e arrivo' senza fare il piu' piccolo rumore,
perche' le sue ruote erano fasciate di stoppa e di cenci.

Lo tiravano dodici pariglie di ciuchini, tutti della medesima
grandezza, ma di diverso pelame.

Alcuni erano bigi, altri bianchi, altri brizzolati a uso pepe e sale,
e altri rigati da grandi strisce gialle e turchine.

Ma la cosa piu' singolare era questa: che quelle dodici pariglie, ossia
quei ventiquattro ciuchini, invece di essere ferrati come tutte le
altre bestie da tiro o da soma, avevano ai piedi degli stivaletti da
uomo fatti di pelle bianca.

E il conduttore del carro?...

   [Illustrazione: Finalmente il carro arrivo'....]

Figuratevi un omino piu' largo che lungo, tenero e untuoso come una
palla di burro, con un visino di melarosa, una bocchina che rideva
sempre e una voce sottile e carezzevole, come quella d'un gatto, che si
raccomanda al buon cuore della padrona di casa.

Tutti i ragazzi, appena lo vedevano, ne restavano innamorati e facevano
a gara nel montare sul suo carro, per esser condotti da lui in quella
vera cuccagna, conosciuta nella carta geografica col seducente nome di
<<Paese de' balocchi.>>

   [Illustrazione: Figuratevi un omino piu' largo che lungo,
   tenero e untuoso come una palla di burro.]

Difatti il carro era gia' tutto pieno di ragazzetti fra gli otto
e i dodici anni, ammonticchiati gli uni sugli altri come tante
acciughe nella salamoia. Stavano male, stavano pigiati, non potevano
quasi respirare: ma nessuno diceva _ohi!_ nessuno si lamentava. La
consolazione di sapere che fra poche ore sarebbero giunti in un paese,
dove non c'erano ne' libri, ne' scuole, ne' maestri, li rendeva cosi'
contenti e rassegnati, che non sentivano ne' i disagi, ne' gli strapazzi,
ne' la fame, ne' la sete, ne' il sonno.

Appena che il carro si fu fermato, l'omino si volse a Lucignolo, e con
mille smorfie e mille manierine, gli domando' sorridendo:

- Dimmi, mio bel ragazzo, vuoi venire anche tu, in quel fortunato paese?

- Sicuro, che ci voglio venire!

- Ma ti avverto, carino mio, che nel carro non c'e' piu' posto. Come
vedi, e' tutto pieno!...

- Pazienza! - replico' Lucignolo - se non c'e' posto dentro, mi adattero'
a star seduto sulle stanghe del carro. - E spiccato un salto, monto' a
cavalcioni sulle stanghe.

- E tu amor mio, - disse l'omino volgendosi tutto complimentoso a
Pinocchio - che intendi fare? Vieni con noi o rimani?...

- Io rimango - rispose Pinocchio. - Io voglio tornarmene a casa mia:
voglio studiare e voglio farmi onore alla scuola, come fanno tutti i
ragazzi perbene.

- Buon pro ti faccia!

- Pinocchio, - disse allora Lucignolo - dai retta a me: vieni con noi
e staremo allegri!

- No, no, no!

   [Illustrazione: - E se vengo con voi, che cosa dira' la mia
   buona Fata?]

- Vieni con noi e staremo allegri! - gridarono altre quattro voci di
dentro al carro.

- Vieni con noi e staremo allegri! - urlarono tutte insieme un
centinaio di voci.

- E se vengo con voi, che cosa dira' la mia buona Fata? - disse il
burattino, che cominciava a intenerirsi e a ciurlare nel manico.

- Non ti fasciare il capo con tante malinconie. Pensa che andiamo in
un paese dove saremo padroni di fare il chiasso dalla mattina alla
sera! -

Pinocchio non rispose, ma fece un sospiro; poi fece un altro sospiro:
poi un terzo sospiro: finalmente disse:

- Fatemi un po' di posto: voglio venire anch'io!...

- I posti son tutti pieni; - replico' l'omino - ma per mostrarti quanto
sei gradito, posso cederti il mio posto a cassetta.

- E voi?

- E io faro' la strada a piedi.

- No davvero, che non lo permetto. Preferisco piuttosto di salire in
groppa a qualcuno di questi ciuchini! - grido' Pinocchio.

Detto fatto, si avvicino' al ciuchino manritto della prima pariglia, e
fece l'atto di volerlo cavalcare: ma la bestiuola, voltandosi a secco,
gli de'tte una gran musata nello stomaco e lo getto' a gambe all'aria.

Figuratevi la risatona impertinente e sgangherata di tutti quei ragazzi
presenti alla scena.

Ma l'omino non rise. Si accosto' pieno di amorevolezza al ciuchino
ribelle, e, facendo finta di dargli un bacio, gli stacco' con un morso
la meta' dell'orecchio destro.

Intanto Pinocchio, rizzatosi da terra tutto infuriato, schizzo' con
un salto sulla groppa di quel povero animale. E il salto fu cosi'
bello, che i ragazzi, smesso di ridere, cominciarono a urlare: _viva
Pinocchio!_ e a fare una smanacciata di applausi, che non finivano piu'.

   [Illustrazione: Dando una fortissima sgropponata, scaravento'
   il povero burattino in mezzo alla strada.]

Quand'ecco che all'improvviso il ciuchino alzo' tutt'e due le gambe
di dietro, e dando una fortissima sgropponata, scaravento' il povero
burattino in mezzo alla strada, sopra un monte di ghiaia.

Allora grandi risate daccapo: ma l'omino, invece di ridere, si senti'
preso da tanto amore per quell'irrequieto asinello che, con un bacio,
gli porto' via di netto la meta' di quell'altro orecchio. Poi disse al
burattino:

- Rimonta pure a cavallo, e non aver paura. Quel ciuchino aveva qualche
grillo per il capo: ma io gli ho detto due paroline negli orecchi, e
spero di averlo reso mansueto e ragionevole. -

Pinocchio monto', e il carro comincio' a muoversi: ma nel tempo che i
ciuchini galoppavano e che il carro correva sui ciottoli della via
maestra, gli parve al burattino di sentire una voce sommessa e appena
intelligibile, che gli disse:

- Povero gonzo! Hai voluto fare a modo tuo, ma te ne pentirai! -

Pinocchio, quasi impaurito, guardo' di qua e di la', per conoscere da
qual parte venissero queste parole; ma non vide nessuno: i ciuchini
galoppavano, il carro correva, i ragazzi dentro al carro dormivano,
Lucignolo russava come un ghiro, e l'omino seduto a cassetta
canterellava fra i denti:

    Tutti la notte dormono
    E io non dormo mai....

Fatto un altro mezzo chilometro, Pinocchio senti' la vocina fioca che
gli disse:

- Tienlo a mente, grullerello! I ragazzi che smettono di studiare
e voltano le spalle ai libri, alle scuole e ai maestri, per darsi
interamente ai balocchi e ai divertimenti, non possono far altro che
una fine disgraziata! Io lo so per prova, e te lo posso dire!... Verra'
un giorno che piangerai anche tu, come oggi piango io.... ma allora
sara' tardi!... -

A queste parole bisbigliate sommessamente, il burattino, spaventato piu'
che mai, salto' giu' dalla groppa della cavalcatura, e ando' a prendere il
suo ciuchino per il muso.

E immaginatevi come resto', quando s'acco'rse che il suo ciuchino
piangeva.... e piangeva proprio come un ragazzo!

- Ehi, signor omino, - grido' allora Pinocchio al padrone del carro -
sapete che cosa c'e' di nuovo? Questo ciuchino piange.

- Lascialo piangere: ridera' quando sara' sposo!

- Ma che forse gli avete insegnato anche a parlare?

- No: ha imparato da se' a borbottare qualche parola, essendo stato tre
anni in una compagnia di cani ammaestrati.

- Povera bestia!...

- Via, via.... - disse l'omino - non perdiamo il nostro tempo a vedere
piangere un ciuco. Rimonta a cavallo, e andiamo: la nottata e' fresca,
e la strada e' lunga. -

Pinocchio obbedi' senza rifiatare. Il carro riprese la sua corsa: e
la mattina sul far dell'alba arrivarono felicemente nel <<Paese dei
balocchi.>>

   [Illustrazione: La sua popolazione era tutta composta di
   ragazzi.]

Questo paese non somigliava a nessun altro paese del mondo. La sua
popolazione era tutta composta di ragazzi. I piu' vecchi avevano 14
anni: i piu' giovani ne avevano 8 appena. Nelle strade, un'allegria,
un chiasso, uno strilli'o da levar di cervello! Branchi di monelli
da per tutto: chi giocava alle noci, chi alle piastrelle, chi alla
palla, chi andava in velocipede, chi sopra un cavallino di legno:
questi facevano a moscacieca; quegli altri si rincorrevano: altri,
vestiti da pagliacci, mangiavano la stoppa accesa: chi recitava, chi
cantava, chi faceva i salti mortali, chi si divertiva a camminare
colle mani in terra e colle gambe in aria: chi mandava il cerchio, chi
passeggiava vestito da generale coll'elmo di foglio e lo squadrone
di cartapesta: chi rideva, chi urlava, chi chiamava, chi batteva
le mani, chi fischiava, chi rifaceva il verso alla gallina quando
ha fatto l'ovo: insomma un tal pandemonio, un tal passeraio, un tal
baccano indiavolato, da doversi mettere il cotone negli orecchi per
non rimanere assorditi. Su tutte le piazze si vedevano teatrini di
tela, affollati di ragazzi dalla mattina alla sera, e su tutti i muri
delle case si leggevano scritte col carbone delle bellissime cose come
queste: _viva i balocci!_ (invece di _balocchi_): _non voliamo piu'
schole_ (invece di _non vogliamo piu' scuole_): abbasso Larin Metica
(invece di _aritmetica_) e altri fiori consimili.

Pinocchio, Lucignolo e tutti gli altri ragazzi, che avevano fatto il
viaggio coll'omino, appena ebbero messo il piede dentro la citta', si
ficcarono subito in mezzo alla gran baraonda, e in pochi minuti, com'e'
facile immaginarselo, diventarono gli amici di tutti. Chi piu' felice,
chi piu' contento di loro? In mezzo ai continui spassi e agli svariati
divertimenti, le ore, i giorni, le settimane passavano come tanti
baleni.

- Oh! che bella vita! - diceva Pinocchio tutte le volte che per caso
s'imbatteva in Lucignolo.

- Vedi, dunque, se avevo ragione? - ripigliava quest'ultimo. - E
dire che tu non volevi partire! E pensare che t'eri messo in capo di
tornartene a casa dalla tua Fata, per perdere il tempo a studiare! Se
oggi ti sei liberato dalla noia dei libri e delle scuole, lo devi a me,
ai miei consigli, alle mie premure, ne convieni? Non vi sono che i veri
amici, che sappiano rendere di questi grandi favori.

- e' vero, Lucignolo! Se oggi io sono un ragazzo veramente contento,
e' tutto merito tuo. E il maestro, invece, sai che cosa mi diceva,
parlando di te? Mi diceva sempre: <<Non praticare quella birba
di Lucignolo, perche' Lucignolo e' un cattivo compagno, e non puo'
consigliarti altro che a far del male!...>>

- Povero maestro! - replico' l'altro tentennando il capo. - Lo so pur
troppo che mi aveva a noia, e che si divertiva sempre a calunniarmi; ma
io sono generoso e gli perdono!

- Anima grande! - disse Pinocchio abbracciando affettuosamente l'amico,
e dandogli un bacio in mezzo agli occhi.

Intanto era gia' da cinque mesi che durava questa bella cuccagna
di baloccarsi e di divertirsi le giornate intere, senza mai vedere
in faccia ne' un libro ne' una scuola; quando una mattina Pinocchio,
svegliandosi, ebbe, come si suol dire, una gran brutta sorpresa, che lo
messe proprio di malumore.




XXXII.

A Pinocchio gli vengono gli orecchi di ciuco, e poi diventa un ciuchino
vero e comincia a ragliare.


E questa sorpresa quale fu?

Ve lo diro' io, miei cari e piccoli lettori: la sorpresa fu che a
Pinocchio, svegliandosi, gli venne fatto naturalmente di grattarsi il
capo; e nel grattarsi il capo si acco'rse...

Indovinate un po' di che cosa si acco'rse?

Si acco'rse, con suo grandissimo stupore, che gli orecchi gli erano
cresciuti piu' d'un palmo.

Voi sapete che il burattino, fin dalla nascita, aveva gli orecchi
piccini piccini: tanto piccini che, a occhio nudo, non si vedevano
neppure! Immaginatevi dunque come resto', quando dove' toccar con
mano che i suoi orecchi, durante la notte, erano cosi' allungati, che
parevano due spazzole di padule. Ando' subito in cerca di uno specchio,
per potersi vedere: ma non trovando uno specchio, empi' d'acqua la
catinella del lavamano, e specchiandovisi dentro, vide quel che non
avrebbe mai voluto vedere: vide, cioe', la sua immagine abbellita di un
magnifico paio di orecchi asinini. Lascio pensare a voi il dolore, la
vergogna, e la disperazione del povero Pinocchio!

   [Illustrazione: I suoi orecchi, durante la notte, erano cosi'
   allungati, che parevano due spazzole di padule.]

Comincio' a piangere, a strillare, a battere la testa nel muro: ma
quanto piu' si disperava, e piu' i suoi orecchi crescevano, crescevano,
crescevano e diventavano pelosi verso la cima.

Al rumore di quelle grida acutissime, entro' nella stanza una bella
Marmottina, che abitava il piano di sopra: la quale, vedendo il
burattino in cosi' grandi smanie, gli domando' premurosamente:

- Che cos'hai, mio caro casigliano?

- Sono malato, Marmottina mia, molto malato.... e malato d'una malattia
che mi fa paura! te ne intendi tu del polso?

- Un pochino.

- Senti dunque se per caso avessi la febbre. -

La Marmottina alzo' la zampa destra davanti: e dopo aver tastato il
polso a Pinocchio, gli disse sospirando:

- Amico mio, mi dispiace doverti dare una cattiva notizia!...

- Cioe'?

- Tu hai una gran brutta febbre!

- E che febbre sarebbe?

- e' la febbre del somaro.

- Non la capisco questa febbre! - rispose il burattino, che l'aveva pur
troppo capita.

- Allora te la spieghero' io; - soggiunse la Marmottina - sappi
dunque, che fra due o tre ore tu non sarai piu' ne' un burattino, ne' un
ragazzo....

- E che cosa saro'?

- Fra due o tre ore, tu diventerai un ciuchino vero e proprio, come
quelli che tirano il carretto e che portano i cavoli e l'insalata al
mercato.

- Oh! povero me! povero me! - grido' Pinocchio pigliandosi con le mani
tutt'e due gli orecchi, e tirandoli e strappandoli rabbiosamente, come
se fossero gli orecchi di un altro.

   [Illustrazione: - e' la febbre del somaro.]

- Caro mio, - replico' la Marmottina per consolarlo - che cosa ci vuoi
tu fare? Oramai e' destino, oramai e' scritto nei decreti della sapienza,
che tutti quei ragazzi svogliati che, pigliando a noia i libri, le
scuole e i maestri, passano le loro giornate in balocchi, in giuochi e
in divertimenti, debbano finire prima o poi col trasformarsi in tanti
piccoli somari.

- Ma davvero e' proprio cosi'? - domando' singhiozzando il burattino.

- Pur troppo e' cosi'! E ora i pianti sono inutili. Bisognava pensarci
prima!

- Ma la colpa non e' mia: la colpa, credilo, Marmottina, e' tutta di
Lucignolo!...

- E chi e' questo Lucignolo?

- Un mio compagno di scuola. Io volevo tornare a casa: io volevo essere
ubbidiente: io volevo seguitare a studiare e a farmi onore.... ma
Lucignolo mi disse: - <<Perche' vuoi tu annoiarti a studiare? perche' vuoi
andare alla scuola?... Vieni piuttosto con me, nel Paese dei balocchi:
li' non studieremo piu'; li' ci divertiremo dalla mattina alla sera e
staremo sempre allegri.>>

- E perche' seguisti il consiglio di quel falso amico, di quel cattivo
compagno?

- Perche'?... perche', Marmottina mia, io sono un burattino senza
giudizio.... e senza cuore. Oh! se avessi avuto un zinzino di cuore,
non avrei mai abbandonata quella buona Fata, che mi voleva bene come
una mamma e che aveva fatto tanto per me!... e a quest'ora non sarei
piu' un burattino.... ma sarei invece un ragazzino ammodo, come ce n'e'
tanti! Oh!... ma se incontro Lucignolo, guai a lui! Gliene voglio dire
un sacco e una sporta. -

   [Illustrazione: Prese un gran berretto di cotone, e,
   ficcatoselo in testa.]

E fece l'atto di volere uscire. Ma quando fu sulla porta, si ricordo'
che aveva gli orecchi d'asino, e vergognandosi di mostrarli in
pubblico, che cosa invento'? Prese un gran berretto di cotone, e,
ficcatoselo in testa, se lo ingozzo' fin sotto gli orecchi.

Poi usci', e si dette a cercare Lucignolo da per tutto. Lo cerco' nelle
strade, nelle piazze, nei teatrini, in ogni luogo: ma non lo trovo'. Ne
chiese notizia a quanti incontro' per la via, ma nessuno l'aveva veduto.

Allora ando' a cercarlo a casa: e arrivato alla porta, busso'.

- Chi e'? - domando' Lucignolo di dentro.

- Sono io! - rispose il burattino.

- Aspetta un poco, e ti apriro'. -

Dopo mezz'ora la porta si apri': e figuratevi come resto' Pinocchio,
quando, entrando nella stanza, vide il suo amico Lucignolo con un gran
berretto di cotone in testa, che gli scendeva fin sotto il naso.

Alla vista di quel berretto, Pinocchio senti' quasi consolarsi e penso'
subito dentro di se':

- Che l'amico sia malato della mia medesima malattia? Che abbia anche
lui la febbre del ciuchino?... -

E facendo finta di non essersi accorto di nulla, gli domando' sorridendo:

- Come stai, mio caro Lucignolo?

- Benissimo: come un topo in una forma di cacio parmigiano.

- Lo dici proprio sul serio?

- E perche' dovrei dirti una bugia?

- Scusami, amico: e allora perche' tieni in capo cotesto berretto di
cotone, che ti cuopre tutti gli orecchi?

- Me l'ha ordinato il medico, perche' mi son fatto male a un ginocchio.
E tu, caro Pinocchio, perche' porti codesto berretto di cotone ingozzato
fin sotto gli orecchi?

- Me l'ha ordinato il medico, perche' mi sono sbucciato un piede.

- Oh! povero Pinocchio!

- Oh! povero Lucignolo!... -

A queste parole tenne dietro un lunghissimo silenzio, durante il
quale i due amici non fecero altro che guardarsi fra loro, in atto di
canzonatura.

Finalmente il burattino, con una vocina melliflua e flautata, disse al
suo compagno:

- Levami una curiosita', mio caro Lucignolo: hai mai sofferto di
malattia agli orecchi?

- Mai!... e tu?

- Mai! Per altro da questa mattina in poi ho un orecchio che mi fa
spasimare.

- Ho lo stesso male anch'io.

- Anche tu?... E qual e' l'orecchio che ti duole?

- Tutt'e due. E tu?

- Tutt'e due. Che sia la medesima malattia?

- Ho paura di si'.

- Vuoi farmi un piacere, Lucignolo?

- Volentieri! Con tutto il cuore.

- Mi fai vedere i tuoi orecchi?

- Perche' no? Ma prima voglio vedere i tuoi, caro Pinocchio.

- No: il primo devi esser tu.

- No, carino! Prima tu e dopo io!

- Ebbene, - disse allora il burattino - facciamo un patto da buoni
amici.

- Sentiamo il patto.

- Leviamoci tutt'e due il berretto nello stesso tempo: accetti?

- Accetto.

- Dunque attenti! -

E Pinocchio comincio' a contare a voce alta:

- Uno! Due! Tre! -

Alla parola _tre!_ i due ragazzi presero i loro berretti di capo e li
gettarono in aria.

E allora avvenne una scena, che parrebbe incredibile, se non fosse
vera. Avvenne, cioe', che Pinocchio e Lucignolo, quando si videro
colpiti tutt'e due dalla medesima disgrazia, invece di restar
mortificati e dolenti, cominciarono ad ammiccarsi i loro orecchi
smisuratamente cresciuti, e dopo mille sguaiataggini finirono col dare
una bella risata.

   [Illustrazione: Cominciarono ad ammiccarsi i loro orecchi
   smisuratamente cresciuti.]

E risero, risero, risero da doversi reggere il corpo: se non che,
sul piu' bello del ridere, Lucignolo tutt'a un tratto si cheto', e
barcollando e cambiando di colore, disse all'amico:

- Aiuto, aiuto, Pinocchio!

- Che cos'hai?

- Ohime'! non mi riesce piu' di star ritto sulle gambe.

- Non mi riesce piu' neanche a me - grido' Pinocchio, piangendo e
traballando.

   [Illustrazione: Ragliando sonoramente, facevano tutt'e due in
   coro: _j-a, j-a, j-a_.]

E mentre dicevano cosi', si piegarono tutt'e due carponi a terra e,
camminando colle mani e coi piedi, cominciarono a girare e a correre
per la stanza. E intanto che correvano, i loro bracci diventarono
zampe, i loro visi si allungarono e diventarono musi, e le loro schiene
si coprirono di un pelame grigiolino chiaro, brizzolato di nero.

Ma il momento piu' brutto per que' due sciagurati sapete quando fu? Il
momento piu' brutto e piu' umiliante fu quello quando sentirono spuntarsi
di dietro la coda. Vinti allora dalla vergogna e dal dolore, si
provarono a piangere e a lamentarsi del loro destino.

Non l'avessero mai fatto! Invece di gemiti e di lamenti, mandavano
fuori dei ragli asinini: e ragliando sonoramente, facevano tutt'e due
in coro: _j-a, j-a, j-a_.

In quel frattempo fu bussato alla porta, e una voce di fuori disse:

- Aprite! Sono l'omino, sono il conduttore del carro che vi porto' in
questo paese. Aprite subito, guai a voi! -




XXXIII.

Diventato un ciuchino vero e' portato a vendere, e lo compra il
Direttore di una compagnia di pagliacci, per insegnargli a ballare e
saltare i cerchi: ma una sera azzoppisce e allora lo ricompra un altro,
per far con la sua pelle un tamburo.


Vedendo che la porta non si apriva, l'omino la spalanco' con un
violentissimo calcio: ed entrato nella stanza, disse col suo solito
risolino a Pinocchio e a Lucignolo:

- Bravi ragazzi! Avete ragliato bene; io vi ho subito riconosciuti alla
voce, e per questo eccomi qui. -

A tali parole i due ciuchini rimasero mogi mogi, colla testa giu', con
gli orecchi bassi e con la coda fra le gambe.

Da principio l'omino li liscio', li accarezzo', li palpeggio': poi, tirata
fuori la striglia, comincio' a strigliarli per bene.

E quando a furia di strigliarli, li ebbe fatti lustri come due specchi,
allora messe loro la cavezza e li condusse sulla piazza del mercato,
con la speranza di venderli e di beccarsi un discreto guadagno.

E i compratori, difatti, non si fecero aspettare. Lucignolo fu
comprato da un contadino, a cui era morto il somaro il giorno avanti,
e Pinocchio fu venduto al Direttore di una compagnia di pagliacci e di
saltatori di corda, il quale lo compro' per ammaestrarlo e per farlo poi
saltare e ballare insieme con le altre bestie della compagnia.

   [Illustrazione: Li condusse sulla piazza del mercato, con la
   speranza di venderli.]

E ora avete capito, miei piccoli lettori, qual era il bel mestiere che
faceva l'omino? Questo brutto mostriciattolo, che aveva la fisonomia
tutta di latte e miele, andava di tanto in tanto con un carro a girare
per il mondo; strada facendo raccoglieva con promesse e con moine tutti
i ragazzi svogliati, che avevano a noia i libri e le scuole; e dopo
averli caricati sul suo carro, gli conduceva nel <<Paese dei balocchi>>
perche' passassero tutto il loro tempo in giuochi, in chiassate e
in divertimenti. Quando poi quei poveri ragazzi illusi, a furia di
baloccarsi sempre e di non studiar mai, diventavano tanti ciuchini,
allora tutto allegro e contento s'impadroniva di loro e li portava a
vendere sulle fiere e su i mercati. E cosi' in pochi anni aveva fatto
fior di quattrini ed era diventato milionario.

Quel che accadesse di Lucignolo, non lo so: so per altro, che Pinocchio
ando' incontro fin dai primi giorni a una vita durissima e strapazzata.

Quando fu condotto nella stalla, il nuovo padrone gli empi' la greppia
di paglia: ma Pinocchio dopo averne assaggiata una boccata, la risputo'.

Allora il padrone, brontolando, gli empi' la greppia di fieno: ma
neppure il fieno gli piacque.

- Ah! non ti piace neppure il fieno? - grido' il padrone imbizzito.
- Lascia fare, ciuchino bello, che se hai dei capricci per il capo,
pensero' io a levarteli!... -

E a titolo di correzione, gli affibbio' subito una frustata nelle gambe.

Pinocchio, dal gran dolore, comincio' a piangere e a ragliare, e
ragliando disse:

- J-a, j-a, la paglia non la posso digerire!...

- Allora mangia il fieno! - replico' il padrone, che intendeva benissimo
il dialetto asinino.

- J-a, j-a, il fieno mi fa dolere il corpo!...

- Pretenderesti, dunque, che un somaro pari tuo, lo dovessi mantenere
a petti di pollo e cappone in galantina? - soggiunse il padrone
arrabbiandosi sempre piu', e affibbiandogli una seconda frustata.

A quella seconda frustata, Pinocchio per prudenza si cheto' subito, e
non disse altro.

Intanto la stalla fu chiusa, e Pinocchio rimase solo: e perche' erano
molte ore che non aveva mangiato, comincio' a sbadigliare dal grande
appetito. E, sbadigliando, spalancava una bocca che pareva un forno.

Alla fine, non trovando altro nella greppia, si rassegno' a masticare un
po' di fieno; e dopo averlo masticato ben bene, chiuse gli occhi e lo
tiro' giu'.

- Questo fieno non e' cattivo; - poi disse dentro di se' - ma quanto
sarebbe stato meglio che avessi continuato a studiare!... A quest'ora,
invece di fieno potrei mangiare un cantuccio di pan fresco e una bella
fetta di salame. Pazienza!... -

La mattina dopo, svegliandosi, cerco' subito nella greppia un altro po'
di fieno: ma non lo trovo', perche' l'aveva mangiato tutto nella notte.

Allora prese una boccata di paglia tritata: e in quel mentre che la
stava masticando, si dove' persuadere che il sapore della paglia tritata
non somigliava punto ne' al risotto alla milanese ne' ai maccheroni alla
napoletana.

- Pazienza! - ripete', continuando a masticare. - Che almeno la mia
disgrazia possa servire di lezione a tutti i ragazzi disobbedienti e
che non hanno voglia di studiare. Pazienza!... pazienza!

- Pazienza un corno! - urlo' il padrone, entrando in quel momento
nella stalla. - Credi forse, mio bel ciuchino, ch'io ti abbia comprato
unicamente per darti da bere e da mangiare? Io ti ho comprato perche' tu
lavori e perche' tu mi faccia guadagnare molti quattrini. Su, dunque, da
bravo! Vieni con me nel Circo, e la' ti insegnero' a saltare i cerchi, a
rompere col capo le botti di foglio e a ballare il valzer e la polca,
stando ritto sulle gambe di dietro. -

Il povero Pinocchio, o per amore o per forza, dove' imparare tutte
queste bellissime cose; ma, per impararle, gli ci vollero tre mesi di
lezioni, e molte frustate da levare il pelo.

Venne finalmente il giorno, in cui il suo padrone pote' annunziare
uno spettacolo veramente straordinario. I cartelloni di vario colore,
attaccati alle cantonate delle strade, dicevano cosi':

                           GRANDE SPETTACOLO
                                   DI
                                  GALA

                            Per questa sera
                      AVRANNO LUOGO I SOLITI SALTI
                        ED ESERCIZI SORPRENDENTI
                     ESEGUITI DA TUTTI GLI ARTISTI
          e da tutti i cavalli d'ambo i sessi della Compagnia
                                 e piu'

                   Sara' presentato per la prima volta
                               il famoso

                           CIUCHINO PINOCCHIO

                                 detto
                         LA STELLA DELLA DANZA

                   Il teatro sara' illuminato a giorno

Quella sera, come potete figurarvelo, un'ora prima che cominciasse lo
spettacolo, il teatro era pieno stipato.

Non si trovava piu' ne' una poltrona, ne' un posto distinto, ne' un palco,
nemmeno a pagarlo a peso d'oro.

Le gradinate del Circo formicolavano di bambini, di bambine e di
ragazzi di tutte le eta', che avevano la febbre addosso per la smania di
veder ballare il famoso ciuchino Pinocchio.

Finita la prima parte dello spettacolo, il Direttore della compagnia,
vestito in giubba nera, calzoni bianchi a coscia e stivaloni di pelle
fin sopra ai ginocchi si presento' all'affollatissimo pubblico, e, fatto
un grande inchino, recito' con molta solennita' il seguente spropositato
discorso:

<<Rispettabile pubblico, cavalieri e dame!

<<L'umile sottoscritto essendo di passaggio per questa illustre
metropolitana, ho voluto procrearmi l'onore nonche' il piacere di
presentare a questo intelligente e cospicuo uditorio un celebre
ciuchino, che ebbe gia' l'onore di ballare al cospetto di sua maesta'
l'imperatore di tutte le principali corti di Europa.

<<E col ringraziandoli, aiutateci della vostra animatrice presenza e
compatiteci!>>

Questo discorso fu accolto da molte risate e da molti applausi: ma
gli applausi raddoppiarono e diventarono una specie di uragano alla
comparsa del ciuchino Pinocchio in mezzo al Circo. Egli era tutto
agghindato a festa. Aveva una briglia nuova di pelle lustra, con fibbie
e borchie d'ottone; due camelie bianche agli orecchi: la criniera
divisa in tanti riccioli legati con fiocchettini di seta rossa: una
gran fascia d'oro e d'argento attraverso alla vita, e la coda tutta
intrecciata con nastri di velluto paonazzo e celeste. Era, insomma, un
ciuchino da innamorare!

Il direttore, nel presentarlo al pubblico, aggiunse queste parole:

<<Miei rispettabili auditori! Non staro' qui a farvi menzogna delle
grandi difficolta' da me soppressate per comprendere e soggiogare questo
mammifero, mentre pascolava liberamente di montagna in montagna nelle
pianure della zona torrida. Osservate, vi prego, quanta selvaggina
trasudi da' suoi occhi, conciossiache' essendo riusciti vanitosi tutti
i mezzi per addomesticarlo al vivere dei quadrupedi civili, ho dovuto
piu' volte ricorrere all'affabile dialetto della frusta. Ma ogni mia
gentilezza invece di farmi da lui ben volere, me ne ha maggiormente
cattivato l'animo. Io pero', seguendo il sistema di Galles, trovai nel
suo cranio una piccola cartagine ossea che la stessa Facolta' Medicea
di Parigi riconobbe esser quello il bulbo rigeneratore dei capelli e
della danza pirrica. E per questo io lo volli ammaestrare nel ballo
nonche' nei relativi salti dei cerchi e delle botti foderate di foglio.
Ammiratelo, e poi giudicatelo! Prima pero' di prendere cognato da voi,
permettete, o signori, che io v'inviti al diurno spettacolo di domani
sera: ma nell'apoteosi che il tempo piovoso minacciasse acqua, allora
lo spettacolo, invece di domani sera, sara' posticipato a domattina,
alle ore 11 antimeridiane del pomeriggio.>>

E qui il Direttore fece un'altra profondissima riverenza: quindi
volgendosi a Pinocchio gli disse:

- Animo, Pinocchio! Avanti di dar principio ai vostri esercizi,
salutate questo rispettabile pubblico, cavalieri, dame e
ragazzi! -

Pinocchio ubbidiente piego' subito i due ginocchi davanti, e rimase
inginocchiato fino a tanto che il Direttore, schioccando la frusta, non
gli grido':

- Al passo! -

Allora il ciuchino si rizzo' sulle quattro gambe, e comincio' a girare
intorno al Circo, camminando sempre di passo.

Dopo un poco il Direttore grido':

- Al trotto! - E Pinocchio, ubbidiente al comando, cambio' il passo in
trotto.

- Al galoppo! - e Pinocchio stacco' il galoppo.

- Alla carriera! - e Pinocchio si dette a correre, di gran carriera. Ma
in quella che correva come un barbero, il Direttore, alzando il braccio
in aria, iscarico' un colpo di pistola.

   [Illustrazione: Pinocchio ubbidiente piego' subito i due
   ginocchi davanti.]

A quel colpo il ciuchino, fingendosi ferito, cadde disteso nel Circo,
come se fosse moribondo davvero.

Rizzatosi da terra in mezzo a uno scoppio di applausi, d'urli e di
battimani, che andavano alle stelle, gli venne fatto naturalmente di
alzare la testa e di guardare in su.... e guardando vide in un palco
una bella signora, che aveva al collo una grossa collana d'oro, dalla
quale pendeva un medaglione. Nel medaglione c'era dipinto il ritratto
d'un burattino.

- Quel ritratto e' il mio!... quella signora e' la Fata! - disse dentro
di se' Pinocchio, riconoscendola subito: e lasciandosi vincere dalla
gran contentezza, si provo' a gridare:

- Oh Fatina mia! oh Fatina mia! -

Ma invece di queste parole, gli usci' dalla gola un raglio cosi' sonoro e
prolungato, che fece ridere tutti gli spettatori, e segnatamente tutti
i ragazzi che erano in teatro.

Allora il Direttore, per insegnargli e per fargli intendere che non e'
buona creanza di mettersi a ragliare in faccia al pubblico, gli die' col
manico della frusta una bacchettata sul naso.

Il povero ciuchino tirato fuori un palmo di lingua, duro' a leccarsi il
naso almeno cinque minuti, credendo forse cosi' di rasciugarsi il dolore
che aveva sentito.

Ma quale fu la sua disperazione quando, voltandosi in su una seconda
volta, vide che il palco era vuoto e che la Fata era sparita!...

Si senti' come morire: gli occhi gli si empirono di lacrime e comincio' a
piangere dirottamente. Nessuno pero' se ne acco'rse, e, meno degli altri,
il Direttore, il quale, anzi, schioccando la frusta, grido':

- Da bravo, Pinocchio! Ora farete vedere a questi signori con quanta
grazia sapete saltare i cerchi. -

Pinocchio si provo' due o tre volte: ma ogni volta che arrivava davanti
al cerchio, invece di attraversarlo, ci passava piu' comodamente di
sotto. Alla fine spicco' un salto e l'attraverso': ma le gambe di dietro
gli rimasero disgraziatamente impigliate nel cerchio: motivo per cui
ricadde in terra dall'altra parte tutto in un fascio.

Quando si rizzo', era azzoppito, e a mala pena pote' ritornare alla
scuderia.

- Fuori Pinocchio! Vogliamo il ciuchino! Fuori il ciuchino! - gridavano
i ragazzi dalla platea, impietositi e commossi al tristissimo caso.

Ma il ciuchino per quella sera non si fece piu' vedere.

La mattina dopo il veterinario, ossia il medico delle bestie, quando
l'ebbe visitato, dichiaro' che sarebbe rimasto zoppo per tutta la vita.

Allora il Direttore disse al suo garzone di stalla:

- Che vuoi tu che mi faccia d'un somaro zoppo? Sarebbe un mangiapane a
ufo. Portalo dunque in piazza e rivendilo. -

   [Illustrazione: Il ciuchino, con quel macigno al collo, ando'
   subito a fondo.]

Arrivati in piazza, trovarono subito il compratore, il quale domando' al
garzone di stalla:

- Quanto vuoi di cotesto ciuchino zoppo?

- Venti lire.

- Io ti do venti soldi. Non credere che io lo compri per servirmene: lo
compro unicamente per la sua pelle. Vedo che ha la pelle molto dura, e
con la sua pelle voglio fare un tamburo per la banda musicale del mio
paese. -

Lascio pensare a voi, ragazzi, il bel piacere che fu per il povero
Pinocchio, quando senti' che era destinato a diventare un tamburo!

Fatto sta che il compratore, appena pagati i venti soldi, condusse
il ciuchino sopra uno scoglio ch'era sulla riva del mare; e messogli
un sasso al collo e legatolo per una zampa con una fune che teneva in
mano, gli die' improvvisamente uno spintone e lo getto' nell'acqua.

Pinocchio con quel macigno al collo, ando' subito a fondo; e il
compratore, tenendo sempre stretta in mano la fune, si pose a sedere
sullo scoglio, aspettando che il ciuchino avesse tutto il tempo di
morire affogato, per poi scorticarlo e levargli la pelle.




XXXIV.

Pinocchio gettato in mare, e' mangiato dai pesci, e ritorna ad essere
un burattino come prima: ma mentre nuota per salvarsi, e' ingoiato dal
terribile Pesce-cane.


Dopo cinquanta minuti che il ciuchino era sott'acqua, il compratore
disse, discorrendo da se' solo:

- A quest'ora il mio povero ciuchino zoppo deve essere bell'e
affogato. Ritiriamolo dunque su, e facciamo con la sua pelle questo bel
tamburo. -

E comincio' a tirare la fune, con la quale lo aveva legato per una
gamba: e tira, tira, tira, alla fine vide apparire a fior d'acqua....
Indovinate? Invece di un ciuchino morto, vide apparire a fior d'acqua
un burattino vivo che scodinzolava come un'anguilla.

Vedendo quel burattino di legno, il pover'uomo crede' di sognare e
rimase li' intontito, a bocca aperta e con gli occhi fuori della testa.

Riavutosi un poco del suo primo stupore, disse piangendo e balbettando:

- E il ciuchino che ho gettato in mare dov'e'?...

   [Illustrazione: Invece di un ciuchino morto, vide apparire a
   fior d'acqua un burattino vivo.]

- Quel ciuchino son io! - rispose il burattino, ridendo.

- Tu?

- Io.

- Ah! mariuolo! Pretenderesti forse di burlarti di me?

- Burlarmi di voi? Tutt'altro, caro padrone: io vi parlo sul serio.

- Ma come mai tu, che poco fa eri un ciuchino, ora stando nell'acqua,
sei diventato un burattino di legno?...

- Sara' effetto dell'acqua del mare. Il mare ne fa di questi scherzi.

- Bada, burattino, bada!... Non credere di divertirti alle mie spalle.
Guai a te, se mi scappa la pazienza!

- Ebbene, padrone: volete sapere tutta la vera storia? Scioglietemi
questa gamba e io ve la raccontero'. -

Quel buon pasticcione del compratore, curioso di conoscere la vera
storia, gli sciolse subito il nodo della fune, che lo teneva legato: e
allora Pinocchio, trovandosi libero come un uccello nell'aria, prese a
dirgli cosi':

- Sappiate dunque che io ero un burattino di legno come sono oggi: ma
mi trovavo a tocco e non tocco di diventare un ragazzo, come in questo
mondo ce n'e' tanti: se non che, per la mia poca voglia di studiare e
per dar retta ai cattivi compagni, scappai di casa.... e un bel giorno,
svegliandomi, mi trovai cambiato in un somaro con tanto d'orecchi....
e con tanto di coda!... Che vergogna fu quella per me!... Una vergogna,
caro padrone, che Sant'Antonio benedetto non la faccia provare neppure
a voi! Portato a vendere sul mercato degli asini, fui comprato dal
Direttore di una compagnia equestre, il quale si messe in capo di far
di me un gran ballerino o un gran saltatore di cerchi; ma una sera
durante lo spettacolo, feci in teatro una brutta cascata, e rimasi
zoppo da tutt'e due le gambe. Allora il Direttore non sapendo che cosa
farsi d'un asino zoppo, mi mando' a rivendere, e voi mi avete comprato!

- Pur troppo! E ti ho pagato venti soldi. E ora, chi mi rende i miei
poveri venti soldi?

- E perche' mi avete comprato? Voi mi avete comprato per fare con la mia
pelle un tamburo!... un tamburo!...

- Pur troppo! E ora dove trovero' un'altra pelle!...

- Non vi date alla disperazione, padrone. Dei ciuchini ce n'e' tanti, in
questo mondo!

- Dimmi, monello impertinente: e la tua storia finisce qui?

- No, - rispose il burattino - ci sono altre due parole, e poi e'
finita. Dopo avermi comprato, mi avete condotto in questo luogo per
uccidermi, ma poi, cedendo a un sentimento pietoso d'umanita', avete
preferito di legarmi un sasso al collo e di gettarmi in fondo al
mare. Questo sentimento di delicatezza vi onora moltissimo, e io ve
ne serbero' eterna riconoscenza. Per altro, caro padrone, questa volta
avete fatto i vostri conti senza la Fata....

- E chi e' questa Fata?

- e' la mia mamma, la quale somiglia a tutte quelle buone mamme, che
vogliono un gran bene ai loro ragazzi e non li perdono mai d'occhio,
e li assistono amorosamente in ogni disgrazia, anche quando questi
ragazzi, per le loro scapataggini e per i loro cattivi portamenti,
meriterebbero di essere abbandonati e lasciati in balia a se' stessi.
Dicevo, dunque, che la buona Fata, appena mi vide in pericolo di
affogare, mando' subito intorno a me un branco infinito di pesci, i
quali credendomi davvero un ciuchino bell'e morto, cominciarono a
mangiarmi! E che bocconi che facevano! Non avrei mai creduto che i
pesci fossero piu' ghiotti anche dei ragazzi! Chi mi mangio' gli orecchi,
chi mi mangio' il muso, chi il collo e la criniera, chi la pelle delle
zampe, chi la pelliccia della schiena.... e fra gli altri, vi fu un
pesciolino cosi' garbato, che si degno' perfino di mangiarmi la coda.

- Da oggi in poi - disse il compratore inorridito - faccio giuro di
non assaggiar piu' carne di pesce. Mi dispiacerebbe troppo a aprire una
triglia o un nasello fritto e di trovargli in corpo una coda di ciuco!

- Io la penso come voi - replico' il burattino, ridendo. - Del resto,
dovete sapere che quando i pesci ebbero finito di mangiarmi tutta
quella buccia asinina, che mi copriva dalla testa ai piedi, arrivarono,
com'e' naturale, all'osso.... o per dir meglio, arrivarono al legno,
perche', come vedete, io son fatto di legno durissimo. Ma dopo dato
i primi morsi, quei pesci ghiottoni si acco'rsero subito che il legno
non era ciccia per i loro denti, e nauseati da questo cibo indigesto
se ne andarono chi in qua chi in la', senza voltarsi nemmeno a dirmi
grazie.... Ed eccovi raccontato come qualmente voi, tirando su la fune,
avete trovato un burattino vivo, invece d'un ciuchino morto.

- Io mi rido della tua storia - grido' il compratore imbestialito. - Io
so che ho speso venti soldi per comprarti, e rivoglio i miei quattrini.
Sai che cosa faro'? Ti portero' daccapo al mercato, e ti rivendero' a peso
di legno stagionato per accendere il fuoco nel camminetto.

- Rivendetemi pure: io sono contento - disse Pinocchio. Ma nel
dir cosi', fece un salto e schizzo' in mezzo all'acqua. E nuotando
allegramente e allontanandosi dalla spiaggia, gridava al povero
compratore:

- Addio, padrone; se avete bisogno di una pelle per fare un tamburo,
ricordatevi di me. -

E poi rideva e seguitava a nuotare: e dopo un poco, rivoltandosi
indietro, urlava piu' forte:

- Addio, padrone;... se avete bisogno di un po' di legno stagionato per
accendere il camminetto, ricordatevi di me. -

Fatto sta che in un batter d'occhio si era tanto allontanato, che non
si vedeva quasi piu'; ossia si vedeva solamente sulla superficie del
mare un puntolino nero, che di tanto in tanto rizzava le gambe fuori
dell'acqua e faceva capriole e salti, come un delfino in vena di buon
umore.

Intanto che Pinocchio nuotava alla ventura, vide in mezzo al mare
uno scoglio che pareva di marmo bianco, e su in cima allo scoglio,
una bella caprettina, che belava amorosamente e gli faceva segno di
avvicinarsi.

La cosa piu' singolare era questa: che la lana della caprettina, invece
di esser bianca, o nera, o pallata di piu' colori, come quella delle
altre capre, era invece turchina, ma d'un turchino cosi' sfolgorante,
che rammentava moltissimo i capelli della bella Bambina.

Lascio pensare a voi se il cuore del povero Pinocchio comincio' a
battere piu' forte! Raddoppiando di forze e di energia si die' a nuotare
verso lo scoglio bianco; ed era gia' a mezza strada, quand'ecco uscir
fuori dell'acqua e venirgli incontro un'orribile testa di mostro
marino, con la bocca spalancata come una voragine, e tre filari di
zanne, che avrebbero fatto paura anche a vederle dipinte.

E sapete chi era quel mostro marino?

Quel mostro marino era ne' piu' ne' meno quel gigantesco Pesce-cane
ricordato piu' volte in questa storia, e che per le sue stragi e per la
sua insaziabile voracita', veniva soprannominato <<l'Attila dei pesci e
dei pescatori.>>

Immaginatevi lo spavento del povero Pinocchio, alla vista del mostro.
Cerco' di scansarlo, di cambiare strada: cerco' di fuggire: ma quella
immensa bocca spalancata gli veniva sempre incontro con la velocita' di
una saetta.

- Affrettati, Pinocchio, per carita'! - gridava belando la bella
caprettina.

E Pinocchio nuotava disperatamente con le braccia, col petto, con le
gambe e coi piedi.

- Corri, Pinocchio, perche' il mostro si avvicina!... -

E Pinocchio, raccogliendo tutte le sue forze, raddoppiava di lena nella
corsa.

- Bada, Pinocchio!... il mostro ti raggiunge! Eccolo!... Eccolo!...
Affrettati, per carita', o sei perduto!... -

   [Illustrazione: E Pinocchio nuotava disperatamente con le
   braccia, col petto, con le gambe e coi piedi.]

E Pinocchio a nuotare piu' lesto che mai, e via, via, e via, come
anderebbe una palla di fucile. E gia' si accostava allo scoglio, e gia'
la caprettina spenzolandosi tutta sul mare, gli porgeva le sue zampine
davanti per aiutarlo a uscir fuori dell'acqua.... Ma!...

Ma oramai era tardi! Il mostro lo aveva raggiunto. Il mostro, tirando
il fiato a se', si bevve il povero burattino, come avrebbe bevuto un
uovo di gallina, e lo inghiotti' con tanta violenza e con tanta avidita',
che Pinocchio, cascando giu' in corpo al Pesce-cane, batte' un colpo cosi'
screanzato da restarne sbalordito per un quarto d'ora.

Quando ritorno' in se' da quello sbigottimento, non sapeva raccapezzarsi,
nemmeno lui, in che mondo si fosse. Intorno a se' c'era da ogni parte
un gran buio: ma un buio cosi' nero e profondo, che gli pareva di
essere entrato col capo in un calamaio pieno d'inchiostro. Stette in
ascolto e non senti' nessun rumore; solamente di tanto in tanto sentiva
battersi nel viso alcune grandi buffate di vento. Da principio non
sapeva intendere da dove quel vento uscisse: ma poi capi' che usciva dai
polmoni del mostro. Perche' bisogna sapere che il Pesce-cane soffriva
moltissimo d'asma, e quando respirava pareva proprio che soffiasse la
tramontana.

Pinocchio, sulle prime, s'ingegno' di farsi un po' di coraggio: ma
quand'ebbe la prova e la riprova di trovarsi chiuso in corpo al mostro
marino allora comincio' a piangere e a strillare; e piangendo diceva:

- Aiuto! aiuto! Oh povero me! Non c'e' nessuno che venga a salvarmi!

- Chi vuoi che ti salvi, disgraziato? - disse in quel buio una
vociaccia fessa di chitarra scordata.

- Chi e' che parla cosi'? - domando' Pinocchio, sentendosi gelare dallo
spavento.

- Sono io! sono un povero Tonno, inghiottito dal Pesce-cane insieme con
te. E tu che pesce sei?

- Io non ho che veder nulla coi pesci. Io sono un burattino.

- E allora se non sei un pesce, perche' ti sei fatto inghiottire dal
mostro?

- Non son io, che mi son fatto inghiottire: gli e' lui che mi ha
inghiottito! Ed ora, che cosa dobbiamo fare qui al buio?...

- Rassegnarsi e aspettare che il Pesce-cane ci abbia digeriti tutt'e
due!...

- Ma io non voglio esser digerito! - urlo' Pinocchio, ricominciando a
piangere.

- Neppure io vorrei esser digerito - soggiunse il Tonno - ma io sono
abbastanza filosofo e mi consolo pensando che, quando si nasce Tonni,
c'e' piu' dignita' a morir sott'acqua che sott'olio!...

- Scioccherie! - grido' Pinocchio.

- La mia e' un'opinione - replico' il Tonno - e le opinioni, come dicono
i Tonni politici, vanno rispettate!

- Insomma.... io voglio andarmene di qui.... io voglio fuggire....

- Fuggi, se ti riesce!...

- e' molto grosso questo Pesce-cane che ci ha inghiottiti? - domando' il
burattino.

- Figurati che il suo corpo e' piu' lungo di un chilometro, senza contare
la coda. -

Nel tempo che faceva questa conversazione al buio, parve a Pinocchio di
vedere, lontano lontano, una specie di chiarore.

- Che cosa sara' mai quel lumicino lontano lontano? - disse Pinocchio.

- Sara' qualche nostro compagno di sventura, che aspettera', come noi, il
momento di esser digerito!...

- Voglio andare a trovarlo. Non potrebbe darsi il caso che fosse
qualche vecchio pesce capace d'insegnarmi la strada per fuggire?

- Io te l'auguro di cuore, caro burattino.

- Addio, Tonno.

- Addio, burattino; e buona fortuna.

- Dove ci rivedremo?...

- Chi lo sa?... e' meglio non pensarci neppure! -




XXXV.

Pinocchio ritrova in corpo al Pesce-cane.... chi ritrova? Leggete
questo capitolo e lo saprete.


Pinocchio, appena che ebbe detto addio al suo buon amico Tonno, si
mosse brancolando in mezzo a quel buio, e camminando a tastoni dentro
il corpo del Pesce-cane, si avvio', un passo dietro l'altro, verso quel
piccolo chiarore che vedeva baluginare lontano lontano.

E nel camminare senti' che i suoi piedi sguazzavano in una pozzanghera
d'acqua grassa e sdrucciolona, e quell'acqua sapeva di un odore cosi'
acuto di pesce fritto, che gli pareva d'essere a mezza quaresima.

E piu' andava avanti, e piu' il chiarore si faceva rilucente e distinto:
finche', cammina cammina, alla fine arrivo': e quando fu arrivato....
che cosa trovo'? Ve lo do a indovinare in mille: trovo' una piccola
tavola apparecchiata, con sopra una candela accesa infilata in una
bottiglia di cristallo verde, e seduto a tavola un vecchiettino tutto
bianco, come se fosse di neve o di panna montata; il quale se ne stava
li' biascicando alcuni pesciolini vivi, ma tanto vivi, che alle volte,
mentre li mangiava, gli scappavano perfino di bocca.

   [Illustrazione: E piu' andava avanti, e piu' il chiarore si
   faceva rilucente.]

A quella vista il povero Pinocchio ebbe un'allegrezza cosi' grande e
cosi' inaspettata, che ci manco' un e'tte che non cadesse in delirio.
Voleva ridere, voleva piangere, voleva dire un monte di cose; e
invece mugolava confusamente e balbettava delle parole tronche e
sconclusionate. Finalmente gli riusci' di cacciar fuori un grido di
gioia, e spalancando le braccia e gettandosi al collo del vecchietto,
comincio' a urlare:

- Oh! babbino mio! finalmente vi ho ritrovato! Ora poi non vi lascio
piu', mai piu', mai piu'!

   [Illustrazione: Gettandosi al collo del vecchietto, comincio'
   a urlare.]

- Dunque gli occhi mi dicono il vero? - replico' il vecchietto,
stropicciandosi gli occhi. - Dunque tu se' proprio il mi' caro
Pinocchio?

- Si', si'! sono io, proprio io! E voi mi avete digia' perdonato,
non e' vero? Oh babbino mio, come siete buono!... e pensare che io,
invece.... Oh! ma se sapeste quante disgrazie mi son piovute sul capo
e quante cose mi sono andate a traverso! Figuratevi che il giorno
che voi, povero babbino, col vendere la vostra casacca, mi compraste
l'Abbecedario per andare a scuola, io scappai a vedere i burattini,
e il burattinaio mi voleva mettere sul fuoco perche' gli cocessi il
montone arrosto, che fu quello poi che mi de'tte cinque monete d'oro,
perche' le portassi a voi, ma io trovai la Volpe e il Gatto, che mi
condussero all'Osteria del Gambero Rosso, dove mangiarono come lupi, e
partito solo di notte incontrai gli assassini che si messero a corrermi
dietro, e io via, e loro dietro, e io via, e loro sempre dietro, e io
via, finche' m'impiccarono a un ramo della Quercia Grande, dovecche'
la bella Bambina dai capelli turchini mi mando' a prendere con una
carrozzina, e i medici, quando m'ebbero visitato, dissero subito: <<Se
non e' morto, e' segno che e' sempre vivo>> e allora mi scappo' detta una
bugia, e il naso comincio' a crescermi e non mi passava piu' dalla porta
di camera, motivo per cui andai con la Volpe e col Gatto a sotterrare
le quattro monete d'oro, che una l'avevo spesa all'Osteria, e il
pappagallo si messe a ridere, e viceversa di duemila monete non trovai
piu' nulla, la quale il Giudice quando seppe che ero stato derubato, mi
fece subito mettere in prigione, per dare una soddisfazione ai ladri,
di dove, col venir via, vidi un bel grappolo d'uva in un campo, che
rimasi preso alla tagliola e il contadino di santa ragione mi messe
il collare da cane perche' facessi la guardia al pollaio, che riconobbe
la mia innocenza e mi lascio' andare, e il serpente, colla coda che gli
fumava, comincio' a ridere e gli si strappo' una vena sul petto, e cosi'
ritornai alla casa della bella Bambina, che era morta, e il Colombo
vedendo che piangevo mi disse: <<Ho visto il tu' babbo che si fabbricava
una barchettina per venirti a cercare>>, e io gli dissi: <<Oh! se avessi
le ali anch'io>> e lui mi disse: <<Vuoi venire dal tuo babbo?>> e io gli
dissi: <<Magari! ma chi mi ci porta?>> e lui mi disse: <<Ti ci porto io>>
e io gli dissi: <<Come?>> e lui mi disse: <<Montami sulla groppa>> e cosi'
abbiamo volato tutta la notte, poi la mattina tutti i pescatori che
guardavano verso il mare mi dissero: <<C'e' un pover'omo in una barchetta
che sta per affogare>> e io da lontano vi riconobbi subito, perche' me lo
diceva il core, e vi feci segno di tornare alla spiaggia....

- Ti riconobbi anch'io, - disse Geppetto - e sarei volentieri tornato
alla spiaggia: ma come fare? il mare era grosso e un cavallone
m'arrovescio' la barchetta. Allora un orribile Pesce-cane che era li'
vicino, appena che m'ebbe visto nell'acqua, corse subito verso di me,
e tirata fuori la lingua, mi prese pari pari, e m'inghiotti' come un
tortellino di Bologna.

- E quant'e' che siete rinchiuso qui dentro? - domando' Pinocchio.

- Da quel giorno in poi, saranno ormai due anni: due anni, Pinocchio
mio.... che mi son parsi due secoli!

- E come avete fatto a campare? E dove avete trovata la candela? E i
fiammiferi per accenderla, chi ve li ha dati?

- Ora ti raccontero' tutto. Devi dunque sapere che quella medesima
burrasca, che rovescio' la mia barchetta, fece anche affondare un
bastimento mercantile. I marinai si salvarono tutti, ma il bastimento
colo' a fondo, e il solito Pesce-cane, che quel giorno aveva un appetito
eccellente, dopo aver inghiottito me, inghiotti' anche il bastimento....

- Come! Lo inghiotti' tutto in un boccone?... - domando' Pinocchio
maravigliato.

- Tutto in un boccone: e risputo' solamente l'albero maestro, perche'
gli era rimasto fra i denti come una lisca. Per mia gran fortuna,
quel bastimento era carico non solo di carne conservata in cassette
di stagno, ma di biscotto, ossia di pane abbrostolito, di bottiglie
di vino, d'uva secca, di cacio, di caffe', di zucchero, di candele
steariche e di scatole di fiammiferi di cera. Con tutta questa grazia
di Dio ho potuto campare due anni: ma oggi sono agli ultimi sgoccioli:
oggi nella dispensa non c'e' piu' nulla, e questa candela, che vedi
accesa, e' l'ultima candela che mi sia rimasta....

- E dopo?

- E dopo, caro mio, rimarremo tutt'e due al buio.

- Allora, babbino mio, - disse Pinocchio - non c'e' tempo da perdere.
Bisogna pensar subito a fuggire.

- A fuggire?... e come?

- Scappando dalla bocca del Pesce-cane e gettandosi a nuoto in mare.

- Tu parli bene: ma io, caro Pinocchio, non so nuotare!

- E che importa?... Voi mi monterete a cavalluccio sulle spalle, e io,
che sono un buon nuotatore, vi portero' sano e salvo fino alla spiaggia.

- Illusioni, ragazzo mio! - replico' Geppetto, scotendo il capo e
sorridendo malinconicamente. - Ti pare egli possibile che un burattino,
alto appena un metro come sei tu, possa aver tanta forza da portarmi a
nuoto sulle spalle?

- Provatevi e vedrete! A ogni modo, se sara' scritto in cielo che
dobbiamo morire, avremo almeno la gran consolazione di morire
abbracciati insieme. -

E senza dir altro, Pinocchio prese in mano la candela, e andando avanti
per far lume, disse al suo babbo:

- Venite dietro a me, e non abbiate paura. -

E cosi' camminarono un bel pezzo, e traversarono tutto il corpo e
tutto lo stomaco del Pesce-cane. Ma giunti al punto dove cominciava
la spaziosa gola del mostro, pensarono bene di fermarsi per dare
un'occhiata e cogliere il momento opportuno alla fuga.

Ora bisogna sapere che il Pesce-cane, essendo molto vecchio e soffrendo
d'asma e di palpitazione di cuore, era costretto a dormire a bocca
aperta: per cui Pinocchio affacciandosi al principio della gola,
e guardando in su, pote' vedere al di fuori di quell'enorme bocca
spalancata un bel pezzo di cielo stellato e un bellissimo lume di luna.

- Questo e' il vero momento di scappare - bisbiglio' allora, voltandosi
al suo babbo. - Il Pesce-cane dorme come un ghiro: il mare e' tranquillo
e ci si vede come di giorno. Venite dunque, babbino, dietro a me, e fra
poco saremo salvi. -

Detto fatto salirono su per la gola del mostro marino, e arrivati
in quell'immensa bocca cominciarono a camminare in punta di piedi
sulla lingua; una lingua cosi' larga e cosi' lunga, che pareva il
viottolone d'un giardino. E gia' stavano li' li' per fare il gran salto
e per gettarsi a nuoto nel mare, quando, sul piu' bello, il Pesce-cane
starnuti', e nello starnutire, de'tte uno scossone cosi' violento,
che Pinocchio e Geppetto si trovarono rimbalzati all'indietro e
scaraventati nuovamente in fondo allo stomaco del mostro.

Nel grand'urto della caduta la candela si spense, e padre e figliuolo
rimasero al buio.

- E ora?... - domando' Pinocchio facendosi serio.

- Ora, ragazzo mio, siamo bell'e perduti.

- Perche' perduti? Datemi la mano, babbino, e badate di non
sdrucciolare!...

- Dove mi conduci?

- Dobbiamo ritentare la fuga. Venite con me e non abbiate paura. -

Cio' detto, Pinocchio prese il suo babbo per la mano: e camminando
sempre in punta di piedi, risalirono insieme su per la gola del mostro:
poi traversarono tutta la lingua e scavalcarono i tre filari di denti.
Prima pero' di fare il gran salto, il burattino disse al suo babbo:

- Montatemi a cavalluccio sulle spalle e abbracciatemi forte forte. Al
resto ci penso io. -

   [Illustrazione: Si getto' nell'acqua e comincio' a nuotare.]

Appena Geppetto si fu accomodato per bene sulle spalle del figliuolo,
il bravo Pinocchio, sicuro del fatto suo, si getto' nell'acqua e
comincio' a nuotare. Il mare era tranquillo come un olio: la luna
splendeva in tutto il suo chiarore, e il Pesce-cane seguitava a dormire
di un sonno cosi' profondo, che non l'avrebbe svegliato nemmeno una
cannonata.




XXXVI.

Finalmente Pinocchio cessa d'essere un burattino e diventa un ragazzo.


Mentre Pinocchio nuotava alla svelta per raggiungere la spiaggia, si
acco'rse che il suo babbo, il quale gli stava a cavalluccio sulle spalle
e aveva le gambe mezze nell'acqua, tremava fitto fitto, come se al
pover'uomo gli battesse la febbre terzana.

Tremava di freddo o di paura? Chi lo sa?... Forse un po' dell'uno e un
po' dell'altra. Ma Pinocchio, credendo che quel tremito fosse di paura,
gli disse per confortarlo:

- Coraggio, babbo! Fra pochi minuti arriveremo a terra e saremo salvi.

- Ma dov'e' questa spiaggia benedetta? - domando' il vecchietto,
diventando sempre piu' inquieto, e appuntando gli occhi, come fanno i
sarti quando infilano l'ago. - Eccomi qui, che guardo da tutte le parti
e non vedo altro che cielo e mare.

- Ma io vedo anche la spiaggia - disse il burattino. - Per vostra
regola io sono come i gatti: ci vedo meglio di notte che di
giorno. -

Il povero Pinocchio faceva finta di esser di buon umore: ma invece....
invece cominciava a scoraggirsi: le forze gli scemavano, il suo respiro
diventava grosso e affannoso.... insomma non ne poteva piu', e la
spiaggia era sempre lontana.

Nuoto' finche' ebbe fiato: poi si volto' col capo verso Geppetto, e disse
con parole interrotte:

- Babbo mio, aiutatemi.... perche' io muoio.... -

E padre e figliuolo erano oramai sul punto di affogare, quando udirono
una voce di chitarra scordata che disse:

- Chi e' che muore?

- Sono io e il mio povero babbo!

- Questa voce la riconosco! Tu sei Pinocchio!...

- Preciso; e tu?

- Io sono il Tonno, il tuo compagno di prigionia in corpo al Pesce-cane.

- E come hai fatto a scappare?

- Ho imitato il tuo esempio. Tu sei quello che mi hai insegnato la
strada, e dopo te sono fuggito anch'io.

- Tonno mio, tu ca'pi'ti proprio a tempo! Ti prego, per l'amore che porti
ai tonnini tuoi figliuoli; aiutaci, o siamo perduti.

- Volentieri e con tutto il cuore. Attaccatevi tutt'e due alla
mia coda, e lasciatevi guidare. In quattro minuti vi condurro' alla
riva. -

   [Illustrazione: Giudicarono piu' comodo di mettersi addirittura
   a sedere sulla groppa del Tonno.]

Geppetto e Pinocchio, come potete immaginarvelo, accettarono subito
l'invito; ma invece di attaccarsi alla coda, giudicarono piu' comodo di
mettersi addirittura a sedere sulla groppa del Tonno.

- Siamo troppo pesi? - gli domando' Pinocchio.

- Pesi? Neanche per ombra: mi par di aver addosso due gusci di
conchiglia - rispose il Tonno, il quale era di una corporatura cosi'
grossa e robusta, da parere un vitello di due anni.

Giunti alla riva, Pinocchio salto' a terra il primo per aiutare il suo
babbo a fare altrettanto: poi si volto' al Tonno, e con voce commossa
gli disse:

- Amico mio, tu hai salvato il mio babbo! Dunque non ho parole per
ringraziarti abbastanza! Permetti almeno che ti dia un bacio, in segno
di riconoscenza eterna!... -

Il Tonno caccio' il muso fuori dell'acqua, e Pinocchio, piegatosi coi
ginocchi a terra, gli poso' un affettuosissimo bacio sulla bocca. A
questo tratto di spontanea e vivissima tenerezza, il povero Tonno,
che non c'era avvezzo, si senti' talmente commosso, che vergognandosi
a farsi veder piangere come un bambino, ricaccio' il capo sott'acqua e
spari'.

Intanto s'era fatto giorno.

Allora Pinocchio, offrendo il suo braccio a Geppetto, che aveva appena
il fiato di reggersi in piedi, gli disse:

- Appoggiatevi pure al mio braccio, caro babbino, e andiamo.
Cammineremo pian pianino come le formicole, e quando saremo stanchi, ci
riposeremo lungo la via.

   [Illustrazione: Pinocchio, piegandosi coi ginocchi a terra,
   gli poso' un affettuosissimo bacio sulla bocca.]

- E dove dobbiamo andare? - domando' Geppetto.

- In cerca di una casa o d'una capanna, dove ci diano per carita' un
boccon di pane e un po' di paglia che ci serva da letto. -

Non avevano ancora fatti cento passi, che videro seduti sul ciglione
della strada due brutti ceffi, i quali stavano li' in atto di chieder
l'elemosina.

Erano il Gatto e la Volpe: ma non si riconoscevano piu' da quelli
d'una volta. Figuratevi che il Gatto, a furia di fingersi cieco, aveva
finito coll'accecare davvero: e la Volpe invecchiata, intignata e tutta
perduta da una parte, non aveva piu' nemmeno la coda. Cosi' e'. Quella
trista ladracchiola, caduta nella piu' squallida miseria, si trovo'
costretta un bel giorno a vendere perfino la sua bellissima coda a un
merciaio ambulante, che la compro' per farsene uno scacciamosche.

- O Pinocchio! - grido' la volpe con voce di piagnisteo - fai un po' di
carita' a questi due poveri infermi!

- Infermi! - ripete' il Gatto.

- Addio, mascherine! - rispose il burattino. - Mi avete ingannato una
volta, e ora non mi ripigliate piu'.

- Credilo, Pinocchio, che oggi siamo poveri e disgraziati davvero!

- Davvero! - ripete' il Gatto.

- Se siete poveri ve lo meritate. Ricordatevi del proverbio che dice:
<<I quattrini rubati non fanno mai frutto.>> Addio, mascherine.

- Abbi compassione di noi!...

- Di noi!

- Addio, mascherine! Ricordatevi del proverbio che dice: <<La farina del
diavolo va tutta in crusca.>>

- Non ci abbandonare!...

- are...! - ripete' il Gatto.

- Addio, mascherine! Ricordatevi del proverbio che dice: <<Chi ruba il
mantello al suo prossimo, per il solito muore senza camicia.>> -

E cosi' dicendo, Pinocchio e Geppetto seguitarono tranquillamente per
la loro strada; finche' fatti altri cento passi, videro in fondo a una
viottola, in mezzo ai campi, una bella capanna tutta di paglia, e col
tetto coperto d'embrici e di mattoni.

- Quella capanna dev'essere abitata da qualcuno - disse Pinocchio. -
Andiamo la', e bussiamo. -

Difatti andarono, e bussarono alla porta.

- Chi e'? - disse una vocina di dentro.

- Siamo un povero babbo e un povero figliuolo, senza pane e senza
tetto, - rispose il burattino.

- Girate la chiave, e la porta si aprira', - disse la solita vocina.

Pinocchio giro' la chiave, e la porta si apri'. Appena entrati dentro,
guardarono di qua, guardarono di la', e non videro nessuno.

   [Illustrazione: - Addio, mascherine! Ricordatevi del proverbio
   che dice: "Chi ruba il mantello al suo prossimo, per il solito
   muore senza camicia."]

- O il padrone della capanna dov'e'? - disse Pinocchio maravigliato.

- Eccomi quassu'! -

Babbo e figliuolo si voltarono subito verso il soffitto, e videro sopra
un travicello il Grillo-parlante.

- Oh! mio caro Grillino - disse Pinocchio, salutandolo garbatamente.

- Ora mi chiami il <<Tuo caro Grillino>> non e' vero? Ma ti rammenti di
quando, per cacciarmi di casa tua, mi tirasti un manico di martello?

- Hai ragione, Grillino! Scaccia anche me.... tira anche a me un manico
di martello: ma abbi pieta' del mio povero babbo...

- Io avro' pieta' del babbo e anche del figliuolo! ma ho voluto
rammentarti il brutto garbo ricevuto, per insegnarti che in questo
mondo, quando si puo', bisogna mostrarsi cortesi con tutti, se vogliamo
esser ricambiati con pari cortesia nei giorni del bisogno.

- Hai ragione, Grillino, hai ragione da vendere; e io terro' a mente la
lezione che mi hai data. Ma mi dici come hai fatto a comprarti questa
bella capanna?

- Questa capanna mi e' stata regalata jeri da una graziosa capra, che
aveva la lana d'un bellissimo colore turchino.

- E la capra dov'e' andata? - domando' Pinocchio, con vivissima curiosita'.

- Non lo so.

- E quando ritornera'?...

- Non ritornera' mai. Ieri e' partita tutta afflitta, e, belando, pareva
che dicesse: <<Povero Pinocchio!... oramai non lo rivedro' piu'!... Il
Pesce-cane a quest'ora l'avra' bell'e divorato!...>>

- Ha detto proprio cosi'?... Dunque era lei!... era lei!... era la
mia cara Fatina!... - comincio' a urlare Pinocchio, singhiozzando e
piangendo dirottamente.

Quand'ebbe pianto ben bene, si rasciugo' gli occhi, e preparato un buon
lettino di paglia, vi distese sopra il vecchio Geppetto. Poi domando' al
Grillo-parlante:

- Dimmi, Grillino, dove potrei trovare un bicchiere di latte per il mio
povero babbo?

- Tre campi distante di qui c'e' l'ortolano Giangio, che tiene le
mucche. Va' da lui, e troverai il latte che cerchi. -

Pinocchio ando' di corsa a casa dell'ortolano Giangio: ma l'ortolano gli
disse:

- Quanto ne vuoi del latte?

- Ne voglio un bicchiere pieno.

- Un bicchiere di latte costa un soldo. Comincia intanto dal darmi il
soldo.

- Non ho nemmeno un centesimo - rispose Pinocchio, tutto mortificato e
dolente.

- Male, burattino mio, - replico' l'ortolano. - Se tu non hai nemmeno un
centesimo, io non ho nemmeno un dito di latte.

- Pazienza! - disse Pinocchio, e fece l'atto di andarsene.

- Aspetta un po' - disse Giangio. - Fra te e me ci possiamo accomodare.
Vuoi adattarti a girare il _bindolo_?

- Che cos'e' il bindolo?

- Gli e' quell'ordigno di legno che serve a tirar su l'acqua dalla
cisterna per annaffiare gli ortaggi.

- Mi provero'....

- Dunque, tirami su cento secchie d'acqua, e io ti regalero' in compenso
un bicchiere di latte.

- Sta bene. -

Giangio condusse il burattino nell'orto e gl'insegno' la maniera di
girare il _bindolo_. Pinocchio si pose subito al lavoro; ma prima di
aver tirato su le cento secchie d'acqua, era tutto grondante di sudore
dalla testa ai piedi. Una fatica a quel modo non l'aveva durata mai.

- Finora questa fatica di girare il bindolo - disse l'ortolano - l'ho
fatta fare al mio ciuchino; ma oggi quel povero animale e' in fin di
vita.

- Mi menate a vederlo? - disse Pinocchio.

- Volentieri. -

   [Illustrazione: E chinatosi fino a lui, gli domando' in
   dialetto asinino: - Chi sei? -]

Appena che Pinocchio fu entrato nella stalla; vide un bel ciuchino
disteso sulla paglia, rifinito dalla fame e dal troppo lavoro. Quando
l'ebbe guardato fisso fisso, disse dentro di se', turbandosi:

- Eppure quel ciuchino lo conosco! Non mi e' fisonomia nuova! -

E chinatosi fino a lui, gli domando' in dialetto asinino:

- Chi sei? -

A questa domanda, il ciuchino apri' gli occhi moribondi, e rispose
balbettando nel medesimo dialetto:

- Sono Lu....ci....gno....lo. -

E dopo richiuse gli occhi e spiro'.

- Oh! povero Lucignolo! - disse Pinocchio a mezza voce: e presa una
manciata di paglia si rasciugo' una lacrima che gli colava giu' per il
viso.

- Ti commuovi tanto per un asino che non ti costa nulla? - disse
l'ortolano. - Che cosa dovrei far io che lo comprai a quattrini
contanti?

- Vi diro'.... era un mio amico....

- Tuo amico?

- Un mio compagno di scuola!...

- Come?! - urlo' Giangio dando in una gran risata. - Come?! avevi dei
somari per compagni di scuola?... Figuriamoci i begli studi che devi
aver fatto!... -

Il burattino, sentendosi mortificato da quelle parole, non rispose:
ma prese il suo bicchiere di latte quasi caldo, e se ne torno' alla
capanna.

E da quel giorno in poi, continuo' piu' di cinque mesi a levarsi ogni
mattina, prima dell'alba, per andare a girare il bindolo, e guadagnare
cosi' quel bicchiere di latte, che faceva tanto bene alla salute
cagionosa del suo babbo. Ne' si contento' di questo: perche' a tempo
avanzato, imparo' a fabbricare anche i canestri e i panieri di giunco:
e coi quattrini che ne ricavava, provvedeva con moltissimo giudizio
a tutte le spese giornaliere. Fra le altre cose costrui' da se' stesso
un elegante carrettino per condurre a spasso il suo babbo nelle belle
giornate, e per fargli prendere una boccata d'aria.

Nelle veglie poi della sera, si esercitava a leggere e a scrivere.
Aveva comprato nel vicino paese per pochi centesimi un grosso libro, al
quale mancavano il frontespizio e l'indice, e con quello faceva la sua
lettura. Quanto allo scrivere, si serviva di un fuscello temperato a
uso penna; e non avendo ne' calamaio ne' inchiostro, lo intingeva in una
boccettina ripiena di sugo di more e di ciliege.

Fatto sta che con la sua buona volonta' d'ingegnarsi, di lavorare e di
tirarsi avanti, non solo era riuscito a mantenere quasi agiatamente il
suo genitore sempre malaticcio, ma per di piu' aveva potuto mettere da
parte anche quaranta soldi per comprarsi un vestitino nuovo.

Una mattina disse a suo padre:

- Vado qui al mercato vicino a comprarmi una giacchettina, un
berrettino e un paio di scarpe. Quando tornero' a casa - soggiunse
ridendo - saro' vestito cosi' bene, che mi scambierete per un gran
signore. -

E uscito di casa, comincio' a correre tutto allegro e contento. Quando a
un tratto senti' chiamarsi per nome, e voltandosi, vide una bella Lumaca
che sbucava fuori dalla siepe.

- Non mi riconosci? - disse la Lumaca.

- Mi pare e non mi pare....

- Non ti ricordi di quella Lumaca, che stava per cameriera con la Fata
dai capelli turchini? non ti rammenti di quella volta quando scesi a
farti lume, e tu rimanesti con un piede confitto nell'uscio di casa?

- Mi rammento di tutto, - grido' Pinocchio - rispondimi subito,
Lumachina bella; dove hai lasciato la mia buona Fata? che fa? mi
ha perdonato? si ricorda sempre di me? mi vuol sempre bene? e' molto
lontana di qui? potrei andare a trovarla? -

A tutte queste domande, fatte precipitosamente e senza ripigliar fiato,
la Lumaca rispose con la sua solita flemma:

- Pinocchio mio! La povera Fata giace in un fondo di letto allo
spedale!....

- Allo spedale?...

- Pur troppo. Colpita da mille disgrazie, si e' gravemente ammalata, e
non ha piu' da comprarsi un boccon di pane.

- Davvero?... Oh! che gran dolore che mi hai dato! Oh! povera Fatina!
povera Fatina! povera Fatina! Se avessi un milione, correrei a
portarglielo.... Ma io non ho che quaranta soldi.... eccoli qui! andavo
giusto a comprarmi un vestito nuovo. Prendili, Lumaca, e va' a portarli
subito alla mia buona Fata.

- E il tuo vestito nuovo?

- Che m'importa del vestito nuovo? Venderei anche questi cenci che
ho addosso, per poterla aiutare! Va', Lumaca, e spicciati! e fra due
giorni ritorna qui, che spero di poterti dare qualche altro soldo.
Finora ho lavorato per mantenere il mio babbo: da oggi in la', lavorero'
cinque ore di piu' per mantenere anche la mia buona mamma. Addio,
Lumaca, e fra due giorni ti aspetto. -

La Lumaca, contro il suo costume, comincio' a correre come una lucertola
nei grandi solleoni d'agosto.

Quando Pinocchio torno' a casa, il suo babbo gli domando':

- E il vestito nuovo?

- Non mi e' stato possibile di trovarne uno che mi tornasse bene.
Pazienza!... Lo comprero' un'altra volta. -

Quella sera Pinocchio, invece di vegliare fino alle dieci, veglio' fino
alla mezzanotte sonata! e invece di far otto canestri di giunco ne fece
sedici.

Poi ando' a letto e si addormento'. E nel dormire, gli pareva di vedere
in sogno la Fata, tutta bella e sorridente, la quale, dopo avergli dato
un bacio, gli disse cosi':

- Bravo Pinocchio! In grazia del tuo buon cuore, io ti perdono tutte
le monellerie che hai fatto fino a oggi. I ragazzi che assistono
amorosamente i propri genitori nelle loro miserie e nelle loro
infermita', meritano sempre gran lode e grande affetto, anche se non
possono esser citati come modelli d'ubbidienza e di buona condotta.
Metti giudizio per l'avvenire, e sarai felice. -

A questo punto il sogno fini', e Pinocchio si sveglio' con tanto d'occhi
spalancati.

Ora immaginatevi voi quale fu la sua meraviglia quando, svegliandosi,
si acco'rse che non era piu' un burattino di legno: ma che era diventato,
invece, un ragazzo come tutti gli altri. De'tte un'occhiata all'intorno,
e invece delle solite pareti di paglia della capanna, vide una bella
camerina ammobiliata e agghindata con una semplicita' quasi elegante.
Saltando giu' dal letto, trovo' preparato un bel vestiario nuovo, un
berretto nuovo e un paio di stivaletti di pelle, che gli tornavano una
vera pittura.

Appena si fu vestito, gli venne fatto, naturalmente di mettere le mani
nelle tasche e tiro' fuori un piccolo portamonete d'avorio, sul quale
erano scritte queste parole: <<La Fata dai capelli turchini restituisce
al suo caro Pinocchio i quaranta soldi, e lo ringrazia tanto del suo
buon cuore.>> Aperto il portafoglio, invece di quaranta soldi di rame,
vi luccicavano quaranta zecchini d'oro tutti nuovi di zecca.

Dopo ando' a guardarsi allo specchio e gli parve d'essere un altro.
Non vide piu' riflessa la solita immagine della marionetta di legno, ma
vide l'immagine vispa e intelligente di un bel fanciullo coi capelli
castagni, cogli occhi celesti e con un'aria allegra e festosa come una
pasqua di rose.

In mezzo a tutte queste meraviglie, che si succedevano le une alle
altre, Pinocchio non sapeva piu' nemmeno lui se era desto davvero o se
sognava sempre a occhi aperti.

- E il mio babbo dov'e'? - grido' tutt'a un tratto; ed entrato nella
stanza accanto trovo' il vecchio Geppetto sano, arzillo e di buon umore,
come una volta, il quale, avendo ripreso subito la sua professione
d'intagliatore, stava appunto disegnando una bellissima cornice ricca
di fogliami, di fiori e di testine di diversi animali.

   [Illustrazione: Gli accenno' un grosso burattino appoggiato a
   una seggiola.]

- Levatemi una curiosita', babbino: ma come si spiega tutto questo
cambiamento improvviso? - gli domando' Pinocchio saltandogli al collo e
coprendolo di baci.

- Questo improvviso cambiamento in casa nostra e' tutto merito tuo -
disse Geppetto.

- Perche' merito mio?

- Perche' quando i ragazzi, di cattivi diventano buoni, hanno la virtu'
di far prendere un aspetto nuovo e sorridente anche nell'interno delle
loro famiglie.

- E il vecchio Pinocchio di legno dove si sara' nascosto?

- Eccolo la'! - rispose Geppetto; e gli accenno' un grosso burattino
appoggiato a una seggiola, col capo girato sur una parte, con le
braccia ciondoloni e con le gambe incrocicchiate e ripiegate a mezzo,
da parere un miracolo se stava ritto.

Pinocchio si volto' a guardarlo: e dopo che l'ebbe guardato un poco,
disse dentro di se' con grandissima compiacenza:

- Com'ero buffo, quand'ero un burattino! e come ora son contento di
esser diventato un ragazzino perbene!... -


                                 FINE.




INDICE


  I       Come ando' che maestro Ciliegia, falegname, trovo'
            un pezzo di legno, che piangeva e rideva come
            un bambino                                        Pag. 5

  II      Maestro Ciliegia regala il pezzo di legno al suo
            amico Geppetto, il quale lo prende per
            fabbricarsi un burattino maraviglioso, che
            sappia ballare, tirare di scherma e fare i
            salti mortali                                         10

  III     Geppetto, tornato a casa, comincia subito a
            fabbricarsi il burattino e gli mette il nome
            di Pinocchio. Prime monellerie del burattino          15

  IV      La storia di Pinocchio col Grillo-parlante, dove
            si vede come i ragazzi cattivi hanno a noia di
            sentirsi correggere da chi ne sa piu' di loro          23

  V       Pinocchio ha fame e cerca un uovo per farsi una
            frittata; ma sul piu' bello, la frittata gli vola
            via dalla finestra                                    27

  VI      Pinocchio si addormenta coi piedi sul caldano, e
            la mattina dopo si sveglia coi piedi tutti bruciati   31

  VII     Geppetto torna a casa, e da' al burattino la colazione
            che il pover'uomo aveva portata per se'                34

  VIII    Geppetto rifa' i piedi a Pinocchio, e vende la propria
            casacca per comprargli l'Abbecedario                  40

  IX      Pinocchio vende l'Abbecedario per andare a vedere
            il teatro dei burattini                               46

  X       I burattini riconoscono il loro fratello Pinocchio e
            gli fanno una grandissima festa; ma sul piu' bello
            esce fuori il burattinaio Mangiafoco, e Pinocchio
            corre pericolo di fare una brutta fine                51

  XI      Mangiafoco starnutisce e perdona a Pinocchio, il
            quale poi difende dalla morte il suo amico
            Arlecchino                                            56

  XII     Il burattinaio Mangiafoco regala cinque monete
            d'oro a Pinocchio perche' le porti al suo babbo
            Geppetto: e Pinocchio, invece, si lascia
            abbindolare dalla Volpe e dal Gatto e se ne va
            con loro                                              64

  XIII    L'osteria del <<Gambero Rosso>>                           72

  XIV     Pinocchio, per non aver dato retta ai buoni consigli
            del Grillo-parlante, s'imbatte negli assassini        78

  XV      Gli assassini inseguono Pinocchio; e dopo averlo
            raggiunto lo impiccano a un ramo della Quercia
            grande                                                84

  XVI     La bella Bambina dai capelli turchini fa raccogliere
            il burattino: lo mette a letto, e chiama
            tre medici per sapere se sia vivo o morto             89

  XVII    Pinocchio mangia lo zucchero, ma non vuol purgarsi;
            pero' quando vede i becchini che vengono
            a portarlo via, allora si purga. Poi dice
            una bugia, e per gastigo gli cresce il naso           96

  XVIII   Pinocchio ritrova la Volpe e il Gatto, e va con
            loro a seminare le quattro monete nel Campo
            dei miracoli                                         105

  XIX     Pinocchio e' derubato delle sue monete d'oro, e
            per gastigo si busca quattro mesi di prigione        113

  XX      Liberato dalla prigione, si avvia per tornare a
            casa della Fata; ma lungo la strada trova un
            serpente orribile, e poi rimane preso alla
            tagliuola                                            122

  XXI     Pinocchio e' preso da un contadino, il quale lo
            costringe a far da can di guardia a un pollaio       127

  XXII    Pinocchio scuopre i ladri, e in ricompensa di
            essere stato fedele vien posto in liberta'            132

  XXIII   Pinocchio piange la morte della bella Bambina
            dai capelli turchini: poi trova un Colombo,
            che lo porta sulla riva del mare, e li' si getta
            nell'acqua per andare in aiuto del suo babbo
            Geppetto                                             137

  XXIV    Pinocchio arriva all'isola delle <<Api industriose>>
            e ritrova la Fata                                    147

  XXV     Pinocchio promette alla Fata di esser buono e di
            studiare, perche' e' stufo di fare il burattino e
            vuol diventare un bravo ragazzo                      157

  XXVI    Pinocchio va co' suoi compagni di scuola in riva
            al mare, per vedere il terribile Pesce-cane          163

  XXVII   Gran combattimento fra Pinocchio e i suoi compagni:
            uno dei quali essendo rimasto ferito,
            Pinocchio viene arrestato dai carabinieri            169

  XXVIII  Pinocchio corre pericolo di esser fritto in padella,
            come un pesce                                        180

  XXIX    Ritorna a casa della Fata, la quale gli promette
            che il giorno dopo non sara' piu' un burattino,
            ma diventera' un ragazzo. Gran colazione di
            caffe'-e-latte per festeggiare questo grande
            avvenimento                                          189

  XXX     Pinocchio, invece di diventare un ragazzo, parte
            di nascosto col suo amico Lucignolo per il
            <<Paese dei balocchi>>                                 204

  XXXI    Dopo cinque mesi di cuccagna, Pinocchio, con
            sua gran meraviglia, sente spuntarsi un bel
            paio d'orecchie asinine, e diventa un ciuchino,
            con la coda e tutto                                  212

  XXXII   A Pinocchio gli vengono gli orecchi di ciuco, e
            poi diventa un ciuchino vero e comincia a
            ragliare                                             226

  XXXIII  Diventato un ciuchino vero, e' portato a vendere,
            e lo compra il Direttore di una compagnia di
            pagliacci, per insegnargli a ballare e saltare i
            cerchi: ma una sera azzoppisce e allora lo ricompra
            un altro, per far con la sua pelle un tamburo        238

  XXXIV   Pinocchio, gettato in mare, e' mangiato dai pesci,
            e ritorna ad essere un burattino come prima:
            ma mentre nuota per salvarsi, e' ingoiato dal
            terribile Pesce-cane                                 252

  XXXV    Pinocchio ritrova in corpo al Pesce-cane.... chi
            ritrova? Leggete questo capitolo e lo saprete        264

  XXXVI   Finalmente Pinocchio cessa d'essere un burattino
            e diventa un ragazzo                                 276





Nota del Trascrittore

Ortografia e punteggiatura originali sono state mantenute, correggendo
senza annotazione minimi errori tipografici.





End of Project Gutenberg's Le avventure di Pinocchio, by Carlo Collodi

*** END OF THIS PROJECT GUTENBERG EBOOK LE AVVENTURE DI PINOCCHIO ***

***** This file should be named 52484-0.txt or 52484-0.zip *****
This and all associated files of various formats will be found in:
        http://www.gutenberg.org/5/2/4/8/52484/

Produced by Barbara Magni (This file was produced from
images generously made available by The Internet Archive)


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.

